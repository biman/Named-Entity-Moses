विवाह-प्रथाएँ महाभारत में श्वेतकेतु नाम के एक ऋषि की कथा है ।
वे उद्दालक के पुत्र तथा अष्टावक्र के भानजे थे ।
कहते हैं किसी ब्राह्मण ने इनकी माता का अपहरण कर लिया जिससे खिन्न होकर इन्होंने समाज-सुधार का बीड़ा उठाया और नैतिक मूल्यों का निर्माण किया ।
इस प्रकार कहा जा सकता है कि वर्तमान इतिहास के अनुसार श्वेतकेतु ही प्रथम समाज-सुधार रहा ।
वात्स्यायन के ` कामसूत्र ' का आधार भी नंदिन द्वारा लिखित आद्य कामशास्त्र ग्रन्थ है ।
श्वेतकेतु ने इस विशाल ग्रन्थ का संक्षेपण 500 अध्यायों में किया था ।
बाद में श्वेतकेतु के ग्रन्थ का संक्षेपण बाभ्रव्य पांचाल ने किया और उसी से प्रेरणा लेकर वात्स्यायन ने अपना ग्रन्थ बनाया ।
कुछ भी हो , श्वेतकेतु द्वारा निर्धारित विधि-विधानों के अनुसार विवाह-संस्था समाज का महत्वपूर्ण अंग हो गई और अब भले ही विवाह किसी भी प्रकार से सम्पन्न हो , विश्व के सभी समुदायों में इस प्रथा की मान्यता है ।
ईसाई धर्म की मान्यता के अनुसार आदिम पुरूष आदम ( ऐडम ) ने ईव के साथ विवाह सम्बंध स्थापित किए और उसी के परिणामस्वरूप मानव समाज में यह परम्परा विकसित हुई ।
किसी भी जाति की सामाजिक एवं सांस्कृतिक व्यवस्था को भली-भाँति समझने के लिए उस जाति की विवाह-प्रथा का अध्ययन आवश्यक होता है ।
पितृसत्तात्मक परिवारों में विवाह-संस्था द्वारा पिता से पति की ओर अधिकार स्वतः परिवर्तित होते चले जाते हैं ।
विवाह-संस्था से समाज की विभिन्न इकाईयों की आर्थिक स्थिति बदलती रहती है ।
दक्षिण अफ़्रीका की एक जाति में प्रचलित यह कहावत कि ` व्यक्ति अपने ससुर का बैंक ' है , सार्वभौम सत्य पर आधारित प्रतीत होती है ।
हिमाचल प्रदेश में विभिन्न क्षेत्रों बहुपत्नी विवाह प्रथा के अतिरिक्त देव , असुर , गंधर्व , राक्षस आदि विवाहों के प्रकार इस क्षेत्र में प्राचीन काल से प्रचलित रहे हैं ।
बहुपति विवाह प्रथा का प्रचलन प्राचीन काल में प्रदेश के अनेक भागों यथा -- लाहुल , स्फीती , सिरमौर के कुछ भागों तथा शिमला जिला के ऊपरी क्षेत्रों में रहा है , परन्तु कालान्तर में यह प्रथा समाप्त हो गई और अब मुख्य रूप से किन्नौर जिला में इसके अवशेष देखे जा सकते हैं ।
डा. इरावती कारवे ने अपने ग्रंथ ` किनशिप ऑरगेनाइज़ेशन इन इण्डिया ' में अनेक प्रमाण देकर यह सिद्ध किया है कि बहुपति प्रथा वैदिक काल में भी प्रचलित रही है ।
कुछ भी हो , इस प्रथा के प्रचलन के अनेक कारण हो सकते हैं जिनमें आर्थिक पक्ष भी एक है ।
किन्नर-क्षेत्र में प्रचलित विवाह-परम्पराओं में जनेट्ङ् न्योटङ् , दमचलशिश , दारोश डबडब तथा हारी प्रसिद्ध है ।
जनेकङ् अथवा जनेटङ् में माता-पिता लड़के-लड़की का रिश्ता तय करते हैं तथा वर बारात में कुछ सदस्य लेकर ससुराल जाता है ।
अगले दिन वधू की बारात से अधिक सदस्य आते हैं ।
माजोमी अथवा मध्यस्त की भी विवाह का कुछ व्यय वहन करना होता है क्योंकि वर की बरात उसके घर भी रूकती है ।
सामान्यतया लड़की को उसके विवाह के सम्बंध में पहले नहीं बताया जाता , अतः बरात के आने पर जब उसे सूचना दी जाती है तब वह रोना आरम्भ कर देती है ।
वधू को माथे का गहना ही मायके में दिया जाता है , शेष गहने ससुराल पहुँचने पर दिए जाने की प्रथा है ।
लड़की के ससुराल को स्थानीय भाषा में ` परायो किम ' तथा लड़के के ससुराल को ` दूरेस ' कहा जाता है ।
बारात के साथ आए भूत-प्रेतों को भगाने के लिए गाँव में पहुँचने पर बकरे की बलि देने तथा मशालें जलाने की प्रथा भी है ।
ग्राम-देवता के पुजारी द्वारा छिड़के हुए पानी से भी भूत-प्रेतों को भगाने का कार्य सम्पन्न किया जाता है ।
बहुपति विवाह-प्रथा में सबसे बड़ा भाई ही बड़ा वर माना जाता है परन्तु शेष भाईयों को भी छत पर बिठाकर पगड़ी बाँधी जाती है ।
यदि बाद में विवाह सम्बंध बिगड़ जाएँ तो बड़ा ही उस सम्बंध में अन्तिम निर्णय लेता है ।
न्योटङ् मीरङ् का अर्थ ` दो आदमियों के साथ ' होता है ।
इस प्रथा में वर ससुराल नहीं जाता बल्कि वधू को दो व्यक्ति उसके घर जाकर अपने साथ लाते हैं ।
जहाँ ` ज़नेकङ् ' में सभी सम्बंधियों तथा ग्रामदेवता को घर में बुलाने की प्रथा प्रचलित है वहाँ ` न्योटङ् मीरङ् ' में यह आवश्यक नहीं है ।
इस प्रकार यह मात्र औपचारिक विवाह है ।
इस क्षेत्र में चाहे विवाह के किसी भी प्रकार से शादी सम्पन्न हो , सास के पाँवों पर झुककर वर को रूपये भेंट करने की प्रथा प्रचलित है ।
इसे ` डोलङ् चिम ' कहा जाता है ।
जब तक सास प्रसन्न न हो वर को भेंट में वृद्धि करनी होती है ; परन्तु फिर भी यह राशि बहुत अधिक नहीं होती ।
` दमचलशिश ' प्रकार की विवाह प्रथा एक प्रकार का प्रेम-विवाह है ।
इस प्रथा के अन्तर्गत प्रेमी तथा प्रेमिका घर से भाग जाते हैं और वे जब वापिस आते हैं तो माजोमी ( मध्यस्थ ) दोनों पक्षों में बात पक्की कराने के उद्देश्य से एक बोतल शराब तथा कुछ मक्खन और कुछ राशि वधू पक्ष के पास लेकर जाता है ।
मध्यस्थ प्रायः दो होते हैं ।
इज़ित के पैसे प्राप्त करके यदि लड़की के माता-पिता मान जाएँ तो ` जनेटङ् ' का दिन निश्चित कर दिया जाता है ।
` दारोश डबडब ' का शाब्दिक अर्थ बलपूर्वक भगाना होता है ।
चम्बा के पांगी क्षेत्र में इसे ` पिट्ठचुक ' शादी कहा जाता है ।
प्रचलित प्रथाओं के अनुसार लड़की को भावी पति अपने कुछ साथियों सहित अवसर पाकर बलपूर्वक उठाकर ले जाता है ।
साथियों द्वारा बलपूर्वक उठाने से पूर्व उसका उसे बाजू आदि अंग छूना आवश्यक होता है ताकि उसे पता चल जाए कि उसका भावी पति कौन है ।
अगले दिन माजोमी ( मध्यस्थ ) शराब की बोतल , कुछ मक्खन तथा रूपये लेकर वधू के घर जाते हैं और उसके माता-पिता को विवाह सम्बंध के लिए मनाते हैं ।
यदि वे तथा लड़की मान जाएँ तो विवाह की तिथि निश्चित कर ली जाती है ।
विरोध होने पर लड़की को अपने माता-पिता के पास वापिस भेज दिया जाता है तथा कई बार लड़की के मान जाने तथा उसके माता-पिता के न मानने पर कठिनाई उत्पन्न हो जाती है जो कालान्तर में सुलझा ली जाती है ।
दारोश डबडब के पश्चात् वर-वधू कभी जीवन में ` जनेकङ् ' अर्थात सामान्य विवाह की लालसा भी रखते हैं अतः दारोश डबडब प्रकार की विवाह प्रथा हिमालय के बहुत बड़े भाग , तिब्बत तथा चीन में भी प्रचलित है , परन्तु किन्नौर से सुदूर स्थित पांगी में इसका प्रचलन प्रागैतिहासिक काल में दोनों क्षेत्रों के सांस्कृतिक सम्बंधों की ओर संकेत करता है ।
ऊपरी किन्नौर क्षेत्रों में इन विवाह के नाम स्थानीय बोलियों में भिन्न-भिन्न हैं परन्तु प्रकार यही हैं ।
गद्दियों में ` धर्मपुत्र ' , ` बट्टासट्टा ' , ` झंझारा , ` घरजबान्तरी ' , ` वरीणा ' प्रकार के विवाह प्रचलित हैं ।
धर्मपुत्र विवाह में कन्या का पिता वरपक्ष से विवाह का कोई खर्च नहीं लेता तथा कन्या का मूल्य भी नहीं लिया जाता ।
बरीणा में कन्या का पिता वरपक्ष से रूपये प्राप्त करता है ।
बट्टासट्टा में एक परिवार की कन्या दूसरे पक्ष की वधू होती है और उसके भाई अथवा अन्य सम्बंधी के लिए उसके ससुराल पक्ष से वधू प्राप्त की जाती है ।
गद्दियों में इसी प्रथा के अन्तर्गत तिहट्टा या चुहट्टा प्रकार के विवाह भी आयोजित होते हैं जिनमें तीन चार परिवार मिलकर वर तथा वधुओं के विवाह निश्चित करते हैं ।
इसके अनुसार एक भाई की बहिन की शादी दूसरे परिवार में , उस परिवार की कन्या की शादी अन्य परिवार में तथा उन दोनों परिवारों के लड़कों की शादियाँ कन्याओं के परिवारों में विनिमय द्वारा निश्चित की जाती है ।
झंझारा में मन्दिर में कुम्भ व दीपक की पूजा करके लड़का पत्नी को सुहाग की वस्तुएँ ( बाली , लौंग आदि ) देता है जिन्हें वह पहनती है ।
यदि विधवा मृतक के भाई के साथ विवाह करती है तो इस विवाह को ` गोज ' कहा जाता है ।
खेवट या रीत-विवाह पति के जीवित होने पर भी अन्यत्र प्रेम विवाह होता है ।
वरयाना या वरीणा प्रकार के विवाह में कन्या का पिता कन्या का धन प्राप्त करता है ।
घरजवान्तरी या जवान्तरी विवाह के अन्तर्गत जामाता अपने ससुर के घर प्रायः 4 अथवा 7 वर्षों तक कार्य करता है ।
यह अवधि निश्चित नहीं है ।
गद्दियों में दहेज की प्रथा नाममात्र है और विवाह का खर्च भी अधिक नहीं है ।
भगाने की शादी गद्दियों में ` पिट्ठचुक शादी ' कही जाती है ।
समझौता हो जाने पर ` सदणोज ' कहा जाता है ।
` सदणोज ' दो प्रकार का होता है -- एक तो अल्पायु के विवाह का ` मुकलावा ' तथा दूसरे लड़के-लड़की के भागने पर समझौता होने पर लड़की को बुलाकर दोबारा उसे ससुराल पहुँचाने के लिए कहा जाता है ।
इस दशा में दूल्हा अपने रिश्तेदारों के साथ ढोल आदि लेकर जाता है तथा लड़की को अगले दिन भेजा जाता है ।
किन्नौर में तलाक को शिङ् टगटग अर्थात् ` लकड़ी तोड़ना ' कहा जाता है ।
गद्दियों में विच्छेद की प्रथा के अन्तर्गत जहाँ लिखित रूप में पंचायत को सूचित किया जाता है वहाँ पत्नी द्वारा तीन बार एक छोटी व पतली लकड़ी को तोड़ने पर भी विवाह-विच्छेद की प्रथा प्रचलित रही है ।
नए पति को मामले के रूप में पहले पति को निश्चित राशि देनी होती है ।
लाहुल में शादी को ` ब्याह ' कहा जाता है ।
ब्याह में माता-पिता की रजा-मन्दी से बरात का दिन निश्चित किया जाता है ।
दहेज माँग पर नहीं दिया जाता तथा स्त्रीधन को ` सुआई ' कहा जाता है ।
संस्कृत के मन्त्र बोले जाने का विधान नहीं है ।
वर की बारात 40 तक बराती जाते हैं तथा दुल्हन की बरात में दो सौ तक स्त्री-पुरूष आ सकते हैं तथा वे वर के घर ठहरते हैं ।
दूल्हा सास के पाँव पर जो पैसे रखता है उन्हें ` ढालकी ' कहा जाता है ।
` ढाल ' का अर्थ झुकना होता है ।
बराती को ` चुचाड़ ' ( वधू को लाने वाले ) तथा वधू के बरातियों को ` पिटाड़ा ' ( पहुँचाने वाले ) कहा जाता है ।
प्रेम-विवाह को ` मर्जी ब्याह ' कहा जाता है ।
भागकर लड़का व लड़की अपने रिश्तेदारों के यहाँ चले जाते हैं तथा बाद में लौटकर ब्याह की रस्म पूरी कर ली जाती है ।
जबर-दस्ती ब्याह जिसे ` कूजी ' कहा जाता है , प्रायः वैसा ही है जैसा किन्नौर का ` दारोश डबडब ' ।
अन्तर यह है कि भावी पति सबसे पहले लड़की को हाथ लगाता है तथा उसके बाद बलपूर्वक भगाने से पूर्व उसे छूने वाले को उसका धर्म भाई माना जाता है ।
इसके अपवाद भी मिलते हैं परन्तु इतना अवश्य है कि वर के बड़े रिश्तेदार जैसे चाचा , मामा आदि लड़की को हाथ नहीं लगाते ।
छोटे ब्याह में वर लड़की के घर नहीं जाता बल्कि उसकी बहिन कोई शस्त्र उसकी तरफ़ से लेकर उसके घर जाती है ।
उसके साथ 8 , 10 व्यक्ति होते हैं ।
वे लोग दुल्हन के साथ उसी दिन वापिस आ जाते हैं ।
इसके बाद बड़ा ब्याह किए जाने की प्रथा भी है परंतु लड़की को मायके नहीं भेजा जाता बल्कि एक ही घर से विवाह सम्पन्न हो जाएगा ।
भगाने के विवाह के मध्यस्थ द्वारा शराब की बोतल तथा मक्खन भेंट करने की प्रथा यहाँ भी प्रचलित है ।
` इजित ' का रूपया नहीं लिया जाता परन्तु भगाने के कृत्य के लिए क्षमायाचना की जाती है ।
फिरोनी विवाह प्रकार के अन्तर्गत लड़की के माता-पिता छोटा अथवा बड़ा उत्सव आयोजित करते हैं ।
तलाक को ` छुतथ्वकची ' अर्थात ` धागा तोड़ना ' कहा जाता है ।
इसमें धागा पकड़कर पति-पत्नि द्वारा तोड़ने पर तलाक मिल जाता है ।
हारी की प्रथा को ` हरजा ' कहा जाता है ।
इसके अन्तर्गत पुनर्विवाह के लिए ` हारी ' की राशि दी जाती है ।
ब्राह्मणों में मामा की लड़की से शादी का रिवाज़ नहीं है परन्तु शेष जातियों में इसका प्रचलन है ।
यह प्रथा प्रदेश के अन्य अनेक स्थानों यथा -- कुल्लू , किन्नौर तथा शिमला क्षेत्रों के कुछ स्थानों व वर्गों में भी प्रचलित रही है ।
कुल्लू क्षेत्र में भी विवाह की रोचक प्रथाएँ प्रचलित हैं ।
ब्राह्म विवाह के अंतर्गत शास्त्रसम्मत विवाह होते हैं परन्तु जाति-पाँति के प्रचलन के बावजूद भी राजपूत व ब्राह्मणों में विवाह सम्बंध सम्भव है ।
देऊ ब्याह , गणेशपूजा ब्याह , शटाम ब्याह , रजामन्दी ब्याह , बाटा ब्याह , ब्रीणा ब्याह , हार या ढुआल , जबरी ब्याह , घौर बसणा आदि विवाह-प्रकारों के अतिरिक्त ` बराड़फुक ब्याह ' का प्रचलन भी इस क्षेत्र में रहा है ।
अब ` वराड फुक ब्याह ' मात्र किम्वदंती के रूप में ही प्रचलित रह गया है परन्तु जबरदस्ती भगाने अथवा स्वेच्छा से भाग जाने का विवाह-प्रकार अब भी प्रचलित है ।
शिमला क्षेत्र में बैआ , परैणो तथा लालण प्रकार के विवाह मुख्य रूप से प्रचलित है ।
` बैआ ब्याह ' का ही समानान्तर रूप है ।
यह बड़ी शादी होती है ।
शास्त्रोक्त विधि से सम्पन्न किया जाने वाला उत्सव ही ब्याह है ।
विवाह के एक दिन पूर्व मामा अपने परिवार तथा गाँव के अन्य लोगों के साथ विवाह सामग्री , धाम आदि का सामान लेकर वर अथवा वधू के घर आता है ।
बरात में दूरी के अनुसार दो सौ से पाँच सौ व्यक्ति जाते हैं ।
दूल्हा के एक हाथ में तलवार तथा दूसरे में नारियल रखा जाता है तथा बरात की विदाई के समय वह अपने माता-पिता से आशीर्वाद माँगता है ।
प्रचलित प्रथा के अनुसार माता उसे अपने स्तन से दूध पिलाने का उपक्रम करती है जो उसके प्रति वात्सल्य का द्योतक है ।
जब बरात वधू के घर के समीप पहुँचती है तो वधू-पक्ष के लोग स्वागत के लिए आते हैं ।
इस अवसर पर छन्द अथवा दोहे इस प्रकार होते हैं -- प्रश्न -- -कौन तपस्वी तप करे , कौन उठकर नहाए ।
कौन तपस्वी सब रस उगले , कौन सब रस खा ।
उत्तर -- सूर्य तपस्वी तप करे ब्रह्मा उठकर नहा ।
इन्द्र तपस्वी सब रस उगले , पृथ्वी सब रस खा ।
प्रश्नोत्तर का कार्यक्रम अन्य क्षेत्रों में विवाह के मध्य किसी भी समय प्रचलित मिलता है ।
किन्नौर में हङ्रङ क्षेत्र में भी भोटी भाषा में इसी प्रकार के प्रश्नोत्तर का रिवाज़ है ।
गाडर प्रकार के विवाह में वधू के घर उसे वर-पक्ष की ओर से निमन्त्रण मिलने पर बड़े भाई तथा अन्य सम्बंधियों के साथ जाती है ।
इस प्रथा के अन्तर्गत वर के घर वेदिका आदि के कार्य वधू के पहुँचने के बाद सम्पन्न होते हैं ।
परैणों में वधू के साथ जाने वाले बराती लगभग 50 होते हैं ।
गाडर अथवा परैणो में टीका आदि के रिवाज़ ` बैआ ' ( विवाह ) की तरह ही होते हैं ।
गाडर प्रकार के विवाह अभी भी प्रचलित हैं ।
बलपूर्वक भगानेवाली शादी को इस क्षेत्र में ` हार ' कहा जाता है ।
घर-जवांई की प्रथा में वर वधू के घर ही रहता है ।
हार में मध्यस्थ भेजे जाते हैं जो बात पक्की करते हैं ।
कांगड़ा , ऊना , हमीरपुर , मण्डी तथा बिलासपुर में भी ` बट्टासट्टा ' , ` धर्म-पुन्न ' , ` ब्रीणा ' आदि प्रकार प्रचलित हैं परन्तु सभी प्रकार के विवाह शास्त्रीय पद्धति से सम्पन्न किए जाते हैं ।
सिरमौर में शिमला क्षेत्र की सी ही विवाह-प्रथाएँ प्रचलित हैं ।
प्रदेश की विवाह-प्रथाओं के अध्ययन से यहाँ प्राचीन संस्कृति की अनेक परतें दृष्टिगत होती हैं ।
इन प्रथाओं में यद्यपि विविधता है परन्तु इनके द्वारा स्थानीय सामाजिक नियन्त्रण पुष्ट रहा है और ग्राम-देवताओं ने स्थानीय प्रथाओं के अनुसार इन विधियों को मान्यता दी है ।
वैदिक विवाह-पद्धति ही यहाँ की संस्कृति का मुख्य अंग रही है ।
सामाजिक मनोविज्ञान : अध्ययन विधियाँ विषय परिचय समाज-मनोविज्ञान के अध्ययन में प्रयुक्त विधियों का ज्ञान उसके उद्देश्यों तथा लक्ष्यों की बेहतर जानकारी और समझ के लिए एक रूपरेखा प्रस्तुत कर सकेगा ।
` विधि ' से तात्पर्य उस क्रियाविधि से है जिसका प्रयोग किसी समस्या के निदान के लिए किया जाता है ।
किसी भी विज्ञान में प्रदत्तों को एकत्र करने , संगठित करने तथा निष्कर्ष निकालने के उद्देश्य से जिन क्रियाविधियों का प्रयोग किया जाता है वही उस विज्ञान की विधियाँ कहलाती हैं ।
स्पष्ट है कि ये विधियाँ , तथा सांख्यिकीय प्राविधियाँ स्वयं में विज्ञान नहीं होतीं ।
वे वैज्ञानिक को अपने निष्कर्षों को तर्क-युक्त बनाने में सहायता देती हैं ।
विज्ञान का आधार तर्क है ।
अतएव कोई भी वैज्ञानिक पद्धति तर्क का आश्रय लेती है ।
वैज्ञानिक पद्धति का प्रयोग करने वाले वस्तुनिष्ठता पर विशेष बल देते हैं ।
राबर्ट मर्टन ( 1973 ) के अनुसार विज्ञान लक्ष्य मानव ज्ञान की उन परिसीमाओं में वृद्धि करना है जिन्हें वैज्ञानिकों के सर्वोत्कृष्ट प्रयासों द्वारा प्रमाणित किया जा चुका है ।
आधुनिक विज्ञान में , मर्टन के अनुसार चार प्रमुख तत्व सन्निहित हैं -- सार्वभौमिकता ( universality ) , साम्यवाद , निष्कामता तथा संगठित संशयवाद ( organised scepticism ) ।
सार्वभौमवाद एक वैज्ञानिक मानक है ।
इसका अर्थ है वैज्ञानिक के योगदान को उसकी जाति , धर्म और राष्ट्रीयता के भेद-भाव के बिना स्वीकार करना ।
साम्यवाद वैज्ञानिक खोजों पर समानाधिकार की बात कहता है ।
साम्यवाद की यह आस्था है कि वैज्ञानिक ज्ञान तथा अन्वेषण किसी व्यक्तिविशेष अथवा समुदाय की सम्पति नहीं है जो केवल उन्हीं की उन्नति के लिए प्रयोग किये जाएँ ।
वैज्ञानिक ज्ञान व अन्वेषण संपूर्ण मानव समाज की सम्पति होते हैं ।
वैज्ञानिक शोध में रूचि रखने वाला निःस्वार्थ भाव से तथा पूरी ईमानदारी के साथ अनुसंधान करता है और अपने शोध-निष्कर्षों को प्रकाशित करता है जिससे कि उनका मूल्याँकन किया जा सके ।
वैज्ञानिक की संशयात्मक मनोवृत्ति उसे यथार्थ की खोज में सहायता देती है ।
यथार्थ की इस खोज में किसी भी वैज्ञानिक के लिए यह अपेक्षित है कि वह तर्क और तथ्य का ही अनुसरण करे अन्यथा प्राप्त निष्कर्ष दोषपूर्ण हो सकते हैं ।
उपरोक्त चारों तत्वों का अनुसरण किसी भी वैज्ञानिक जाँच को वस्तुनिष्ठ बनाने में सहायक होता है ।
किंतु समाज-विज्ञान के क्षेत्र में वस्तुनिष्ठ परिणामों को प्राप्त करना एक कठिन समस्या है ।
इसका मूल कारण यह है कि समाज-विज्ञान के अध्ययन के विषय व्यक्ति तथा समूह हैं और ये प्रगतिशील समाज के परिवर्तनशील अंग हैं ।
आणविक अनुसंधान में किसी भौतिकविद् ( physicist ) द्वारा अपनायी जाने वाली तटस्थता को एक समाज-वैज्ञानिक नहीं अपना सकता ।
समाजविज्ञान का प्रयोगकर्ता , प्रयोगकर्ता होते हुए भी मानव व्यवहार के अध्ययन में प्राय : पूर्ण तटस्थता नहीं निभा पाता क्योंकि मानव व्यवहार के अध्ययन में वह अपने पूर्वाग्रहों तथा पूर्ववृत्तियों ( predispositions ) से पूर्णतः मुक्त नहीं हो पाता ।
इसी कारण जब वह अपने प्रयोगों से प्राप्त परिणामों की व्याख्या करता है व निष्कर्ष निकालता है तो वह अपने निष्कर्षों को अपनी संकल्पनाओं तथा संप्रत्ययात्मक अभिवृत्तियों के प्रभाव से पूर्णतः बचा नहीं पाता ।
ऐसी स्थिति में परिणामों की वैधता संदिग्ध रह जाती है ।
समाज-मनोवैज्ञानिक शोध के परिणामों की वैधता के लिए यह आवश्यक है कि पूरे प्रयोग में शोधकर्ता उस स्थिति को सहज और स्वाभाविक रूप से देखे और समझे ।
उसे अपने-आपको एक प्रयोज्य मानकर व्यवहार नहीं करना चाहिए ।
प्रयोज्यों को भी जहाँ तक संभव हो इस बात की जानकारी नहीं दी जानी चाहिए कि वे मनोवैज्ञानिक प्रयोग में भाग ले रहे हैं अन्यथा उनमें मूल्यांकन-भय ( evaluation apprehension ) पैदा हो जाने की संभावना है ।
मूल्यांकन-भय उत्पन्न हो जाने पर प्रयोज्य प्रायः वांछित व्यवहार को ही प्रदर्शित करते हैं , स्वाभाविक एवं वास्तविक व्यवहार को नहीं ।
शेवर ( पृ. 87 ) का मत है कि प्रयोज्य प्रायः शोधकर्ता के उद्देश्य अथवा परिकल्पनाओं आदि को जानने के लिए उत्सुक रहते हैं तथा अध्ययन की अर्हताओं के विषय में अनुमान लगाते हैं ।
प्रायोगिक परिणामों को अवैध तथा दोषपूर्ण बनाने वाले इन कारकों को कम तो अवश्य किया जा सकता है किंतु उनसे पूर्णतः बचना बहुत कठिन होता है ।
समाज-मनोविज्ञान की विधियाँ अन्य विज्ञानों की भाँति वैध परिणामों को प्राप्त करने के उद्देश्य से समाज-मनोविज्ञान भी कुछ विधियों का प्रयोग करता है ।
इन विधियों की वैज्ञानिकता पर ही समाज-मनोविज्ञान के परिणामों की मान्यता निर्भर करती है ।
अतः इस बात को जानना आवश्यक है कि समाज-मनोविज्ञान किन-किन विधियों का प्रयोग करता है ।
इस क्षेत्र में वैज्ञानिक विधियों का विकास शनैः शनैः हुआ है ।
टार्डे , लीबान , रास और मैकडूगल आदि प्रारंभिक समाज-मनोवैज्ञानिकों की इस ओर कम रूचि रही है ।
अनुकरण , सुझाव , तथा मूल प्रवृत्ति के विषय में उनके सामान्यीकरण मूलरूप से कल्पना और थोड़ा-बहुत प्रेक्षण पर आधारित थे ।
बहुत समय तक सामान्य प्रेक्षण तथा परिवर्तन आदि ही सामाजिक तथा मानसिक समस्याओं के अध्ययन की शोध विधियाँ रहीं ।
उस समय कोई भी विद्वान किसी भी समस्या पर अपने विचारों को निर्विवाद व्यक्त कर देता था ।
बाद में चलकर उचित विधियों का प्रयोग करने वाले समाज-वैज्ञानिकों ने उनके द्वारा अभिव्यक्त मतों की विश्वसनीयता और वैधता पर संदेह व्यक्त किया तथा अपने अध्ययनों में ऐसी विधियों का प्रयोग किया जो अधिक विश्वसनीय व वैध परिणाम दे सके ।
इन विधियों में से प्रमुख हैं : ( 1 ) अंतर्द्दष्टि विधि , ( 2 ) प्रेक्षण विधि , ( 3 ) प्रयोग विधि , ( 4 ) अंतः संस्कृति विधि , ( 5 ) क्षेत्र अध्ययन , ( 6 ) समाजमितिय माप , ( 7 ) सर्वेक्षण ( 8 ) साक्षात्कार विधि , ( 9 ) प्रश्नावादी विधि , ( 10 ) अंतर्वस्तु विश्लेषण , ( 11 ) एस. ओ-आर पद्धति ।
अब एक महत्वपूर्ण प्रश्न यह उठता है कि किस प्रकार के सामाजिक अध्ययन में किस विधि का प्रयोग उचित होगा क्योंकि सब प्रकार की विधियाँ हर प्रकार के अध्ययनों में प्रयोग नहीं की जा सकतीं ।
अध्ययन के उद्देश्य तथा उसमें प्राप्त डेटा की प्रकृति के अनुसार ही विधि का चयन व प्रयोग किया जाता है ।
जैसे , एक शोधकर्ता , शोध-कार्य के लिए एक विषय का चयन करता है ।
विषय-चयन के कई आधार हो सकते हैं जैसे , शोध-कर्ता के मन में उस समस्या का महत्व , समस्या का अपने-आप में प्रतिष्ठित होना , उस समस्या पर कार्य करने में अर्थ-प्राप्ति की सुलभता , अथवा उस समस्या की उपयोगिता ।
समस्या चुन लेने के पश्चात् दूसरा कार्य है परिकल्पना का निर्माण करना ।
परिकल्पना के आधार पर अध्ययनकर्ता का ध्यान कुछ निश्चित तथ्यों की ओर आकृष्ट होता है ।
तथ्यों को तलाश कर उन्हें प्रदत्त का रूप दिया जाता है क्योंकि तथ्य यदि मापन किये जाने वाले परितथ्यों की परिभाषा के अनुरूप न हों तो वे मूल्यहीन हो जाते हैं ।
तथ्यों को प्रदत्त के रूप में संग्रह करने के लिए शोधकर्ता में पर्याप्त दक्षता होनी चाहिए ।
प्रयोज्य के व्यवहार से मापन योग्य प्रदत्तों को प्राप्त करने के लिए , प्रायोगिक स्थिति की समुचित रचना करने में तथा प्रयोज्य से उचित प्रश्नों को पूछने आदि में बड़ी सावधानी व सूझ-बूझ की आवश्यकता होती है ।
इन सब बातों का निर्धारण करके प्रयोगकर्ता एक शोध परियोजना ( research strategy ) का निर्माण करता है ।
प्रदत्त संकलन के लिए प्रयोग-स्थिति ( experimental situation ) में कोई व्यवधान भी नहीं पड़ना चाहिए ।
वैव तथा अन्य ( 1966 , पृ 2 ) ने इसी को प्रदत्त-संकलन की ` अवरोध रहित मापन ( unobtrusive measure ) विधि ' की संज्ञा दी है ।
इस विधि का प्रयोग सर्वेक्षण अथवा प्रायोगिक अध्ययनों से प्राप्त निष्कर्षों को प्रमाणित तथा प्रचलित मापनों ( conventional measures ) की आपूर्ति ( supplement ) के लिए किया जा सकता है ।
वैव तथा उसके साथियों ने बताया कि अवरोध रहित मापनों की उपयोगिता अनुसंधानात्मक है ।
यह शोधकर्ता को संकेत मात्र देते हैं जैसे वारनर ( 1956 ) को यान्की शहर के श्मशान के अवशेषों से उस नगर की सामाजिक संरचना का ज्ञान हो सका ।
इस प्रकार से प्राप्त प्रदत्तों को उपयोगिता किसी अध्ययन के प्रारंभ में हो सकती है अथवा तथ्यों की प्रामाणिकता की निश्चित करने में सहायक हो सकती है ।
केली जी शेवर ( 1977 , पृ. 46 ) ने इस विधि को पुरालेखीय ( archival ) विधि कहा है शेवर का मत है कि किसी भी समाज के पुराने अभिलेख समाज-मनोवैज्ञानिक के लिए उस समाज के अध्ययन के लिए उपयोगी हो सकते हैं ।
इसके अतिरिक्त समाज-मनोवैज्ञानिक जिन प्रदत्तों का प्रयोग करता है वे भिन्न-भिन्न उद्गमों से एकत्र किये जाते हैं ।
जैसाकि पिछले अध्याय में बताया जा चुका है , समाज-मनोवैज्ञानिक इन प्रदत्तों का समय-समय पर विभिन्न क्षेत्रों , जैसे कृषि व्यवसाय , श्रम , स्वास्थ्य , आयात-निर्यात में होने वाली गणना तथा जनगणना से प्राप्त सांख्यिकी से एकत्र करता है ।
सर्वेक्षण से प्राप्त प्रदत्त सर्वाधिक महत्व के होते हैं ।
इन प्रदत्तों का प्रयोग नई प्रवृत्तियों के स्थापन के लिए अथवा नई परिकल्पनाओं के विकास के लिए किया जा सकता है ।
अमेरिका तथा दूसरे देशों में , विश्व विद्यालयों तथा अन्य शोध संस्थानों में सर्वेक्षण-शोध ( surve research ) के लिए ग्रंथरक्षा-ग्रह अर्थात् अभिलेखागार ( archives ) का निर्माण किया गया है ।
यह करना उपयोगी है इससे जनगणना के अधिकारियों द्वारा संग्रहित प्रदत्तों के वर्गीकरण ( categorisation ) और समाज-मनोवैज्ञानिक द्वारा किए गए वर्गीकरण सुरक्षित रखे जा सकते हैं और उनके अर्थों तथा शुद्धता की भी अच्छी तरह से जाँच की जा सकती है ।
प्रदत्तों को एकत्र करने की विभिन्न विधियों में से प्रेक्षण विधि एक महत्वपूर्ण विधि है ।
शोध की समस्या के अनुसार प्रेक्षण का रूप ही बदल जाता है जैसे अंतर्दृष्टि , नियन्त्रित प्रेक्षण अथवा प्रयोग-विधि ।
उचित प्रकार के प्रदत्तों को एकत्र करने तथा लक्षित उद्देश्य में शीघ्रता तथा परिशुद्धता प्राप्त करने के लिए अनेक प्रविधियों ( techniquic ) का प्रयोग किया जाता है ।
इन विभिन्न विधियों का संक्षिप्त विवरण इस प्रकार है ।
अंतर्दृष्टि विधि ( Introspective Method ) जब कोई व्यक्ति अंतरावलोकन करता है तो वह अपने भीतर अपने मानसिक अनुभवों व प्रक्रियाओं को देखता है और अपने वर्तमान एवं विगत अनुभवों का प्रतिवेदन करता है ।
वह अपने कष्टों , भावों , व्यवहारों तथा सामाजिक संबंधों पर ध्यान और विचार करता है ।
इस प्रकार जब कोई व्यक्ति अपने आत्मिक अनुभवों का प्रतिवेदन करता है तो अंतदृष्टि से काम लेता है ।
जैसे प्रेम , द्वेष , शोक , सुख , दुख , भय , स्मृति , विचार आदि ऐसी अनुभूतियाँ हैं जिन्हें अनुभव करने वाला ही शुद्ध-शुद्ध बता सकता है ।
यह कहना अनुचित न होगा कि मान-निर्धारण पद्धति ( rating method ) , प्रश्नावली पद्धति ( questionnaire method ) तथा लोकमत निर्धारण ( public opinion poll ) आदि सभी पद्धतियाँ एक प्रकार से अंतर्दृष्टि-पद्धति पर आधारित हैं क्योंकि इन पद्धतियों में प्रतिवेदन करने वालों से उनके अपने विचारों व भावों को व्यक्त करने को कहा जाता है ।
अतएव इस विधि का प्रयोग जनता की भावनाओं , विचारों तथा मनोवृत्तियों को जानने के लिए किया जाता है ।
मनोविज्ञान में चूँकि व्यवहार के साथ-साथ मानसिक प्रक्रियाओं का भी अध्ययन किया जाता है इसलिए इस विधि की सफलता व्यक्ति के ध्यान की एकाग्रता और अंतदृष्टि के अभ्यास पर निर्भर करती है ।
यदि अंतर्दर्शन करने वाला व्यक्ति अपनी वास्तविक प्रतिक्रियाओं को ठीक तरह व्यक्त न कर सके तो हमारा प्रेक्षण गलत हो सकता है ।
उक्त विवरण हमारे ध्यान को अंतर्दृष्टि के गुण तथा दोषों की ओर आकर्षित करता है ।
इससे यह तो स्पष्ट है ही कि यह विधि व्यक्ति की उन निजी और बहुधा गोपनीय विचारों , इच्छाओं और दृष्टिकोणों को स्पष्ट करने में समर्थ है जिनका अध्ययन अन्य विधियों द्वारा सरलता से नहीं किया जा सकता ।
साथ ही यह भी स्पष्ट है कि उत्तर देने वाला व्यक्ति यदि असावधान है या अपनी वास्तविक प्रतिक्रियाओं को छुपाने का विचार रखता है तो इस विधि से प्राप्त प्रदत्त उपयुक्त और विश्वसनीय नहीं हो सकते ।
साधारण विषयों के अध्ययन में यह विधि बहुत कुछ उपयुक्त रहती है किंतु सामाजिक जीवन में कुछ ऐसे विषय भी होते हैं जिनमें इस विधि द्वारा यथार्थ उत्तर मिलना कठिन होता है ।
जैसे किसी व्यक्ति से यदि पूछा जाए कि वह अगले चुनाव में किस राजनीतिक दल का समर्थन करेगा तो संभवतः वह सही उत्तर देगा किंतु यदि उससे यह पूछा जाए कि क्या वर्तमान शासन-व्यवस्था पूर्व शासन-व्यवस्था से श्रेष्ठ है या बुरी तो सही उत्तर की संभावना कम हो जाती है ।
प्रदत्त-संकलन की इस पद्धति की कई सीमाएँ हैं ।
प्रथम , मानसिक प्रक्रियाएँ परिवर्तनशील और स्पष्ट होती है अतः प्रतिवेदक का उन पर ध्यान एकाग्र कर सकना कठिन है ।
ऐसी प्रक्रियाओं का प्रेक्षण करने के लिए पर्याप्त अभ्यास अपेक्षित है ।
दूसरा , मानसिक प्रक्रियाएँ स्वभाव से ही चंचल होती है इसलिए उन पर ध्यान एकाग्र करना कठिन होता है ।
जैसे कोई व्यक्ति अपने क्रोध की दशा का अन्तरावलोकन करना चाहता है ।
क्रोध के अन्तरावलोकन का निश्चय मात्र ही क्रोध के संवेग को पहले तो उत्पन्न ही नहीं होने देता और यदि वह उत्पन्न हो भी जाए तो प्रेरणा-प्रक्रिया आरंभ होते ही क्रोध मिट जाता है ।
ऐसी स्थिति में संवेगात्मक दशा का अध्ययन स्मृति की सहायता से ही किया जा सकता है ।
तीसरा , मानसिक अनुभव व प्रक्रियाएँ वैयक्तिक हैं ।
एवं अलग-अलग मनोवैज्ञानिक एक ही मनोदशा अथवा मानसिक प्रक्रिया का अध्ययन नहीं कर सकते ।
भिन्न-भिन्न व्यक्तियों की मनोदशा एवं मानसिक प्रक्रिया में समानता ( similarity ) तो हो सकती है किंतु वे पूर्ण रूप से सादृश्य होंगी , ऐसा संभव नहीं है ।
चौथा , अंतदृष्टि पद्धति में व्यक्ति का मन दो भागों में बंटा रहता है ।
उसका अपना मन ही कर्ता है ओर कर्म भी ।
इस प्रकार प्राप्त परिणाम विश्वसनीय नहीं हो सकते ।
अंतर्दृष्टि पद्धति का स्वरूप इतना आत्मगत और व्यक्तिगत है कि इसके आधार पर किसी विश्वसनीय और प्रामाणिक परिणामों तक पहुँचना कठिन है ।
अंतर्दृष्टियों की त्रुटियों को देखते हुए कुछ मनोवैज्ञानिकों ने इसके स्थान पर सहानुभूति युक्त मर्मज्ञान ( sympathetic penetration ) की विधि का सुझाव दिया है ।
यह विधि अंतर्दृष्टि पद्धति के समान ही है ।
इसमें प्रेक्षक सहानुभूति ( Sempathy ) का प्रयोग करने के लिये अपने-आपको अभ्यस्त करता है ।
वह अन्य लोगों के साथ तादात्म्य ( identify ) स्थापित करना सीखता है और अपने-आप को उनके अंतः मानसिक जीवन में मिला देता है ।
फलस्वरूप वह अंतर्दृष्टि द्वारा प्राप्त ज्ञान के आधार पर दूसरों के विषय में प्रतिवेदन कर सकता है ।
इस पद्धति की उपयोगिता प्रेक्षक के अनुभव के विस्तार एवं गहनता पर निर्भर करती है ।
साथ ही यदि व्यक्ति में अन्य लोगों के चेहरों के भावों , उनकी गति तथा आवाज के उतार-चढ़ाव के पीछे निहित भावों की गहरी समझ हो तो उसे तादात्म्य तथा समानुभूति जैसी क्रियाओं में सहायता मिलती है ।
किन्तु अंतर्दृष्टि विधि के समान इसमें भी अनेक त्रुटियाँ हैं ।
अंतरावलोकन तथा सहानुभूति मर्मज्ञान -- इन दोनों विधियों का उपयोग समाज-मनोविज्ञान के क्षेत्र में अब लगभग नहीं के बराबर रह गया है ।
यह सही है कि हर एक व्यक्ति का अंत: मानसिक जीवन होता है और बहुधा दूसरों को उसका अनुमान भी होता है किन्तु समाज-मनोविज्ञान इस प्रकार के आत्मगत तथ्यों को अपने निष्कर्षों का आधार नहीं बना सकता क्योंकि उनकी विश्वसनीयता और प्रामाणिकता सदैव संदिग्ध रहती है ।
अत: समाज-मनोविज्ञान अन्य वैज्ञानिक विधियों का प्रयोग करता है जिनका विवेचन नीचे किया गया है ।
बिहार की भाषाएँ और बोलियाँ -- भाषाओं और बोलियों के विभेद को कई कोणों से देखने के प्रयास हुए हैं ।
राजनीतिक दृष्टिकोण से भाषा वह है जिसको राष्ट्रीय संविधान द्वारा राष्ट्र-स्तर पर व्यवहृत करने की स्वीकृति हो और जिस भाषा को यह गौरव प्राप्त नहीं है , वह बोली है ।
साहित्यिक परिभाषा-भेद से यह कहा जाता है कि भाषा बोली का वह विकसित रूप है , जिनमें साहित्य की रचना की जाती है और बोली वह है जिसमें इसका अभाव हो ।
तीसरे उत्तर के अंतर्गत वे सामान्य पंडित हैं जो कि भाषा और बोली में वस्तुतः कोई तात्विक अंतर नहीं रखते हैं ।
सौभाग्यवश राज्य-संचालक तथा प्रधान राजनीतिक कार्यालय के निकट की बोली को अपेक्षाकृत अधिक प्रधानता मिल जाने के कारण ही भाषा और बोली का भेद उपस्थित हो जाता है ।
किंतु इन सारी उक्तियों के दूसरे भी रूप हैं कि राजनीतिक तर्क पर जहाँ संविधान स्वीकृत बोली को भाषा का प्रतिमान दे दिया जाता है , वहाँ भोजपुरी , मैथिली , मगही आदि को क्या कहा जाए ?
लिथुएनियन और लेटिश ने जार के राजत्व-काल में भाषा का स्तर नहीं पाया ; किंतु प्रथम विश्वयुद्ध की परिसमाप्ति के समय जब उसने अपना स्वतंत्र गणराज्य स्थापित कर लिया , तो वे ही बोलियाँ भाषाओं के रूप में स्वीकृत कर ली गईं और बाद में रूसी-संघ द्वारा जब वे अधीनस्थ कर ली गईं , तो क्या वे पुनः बोलियाँ हो गई ?
साहित्यिक परिभाषा को भी मानकर हमारा कार्य आगे नहीं बढ़ पाता ।
भोजपुरी , मगही , अंगिका , बजिका आदि भाषा नहीं कहला सकती और सिसिलियन तथा निपोलिटन जैसी नगण्य बोलियाँ भाषा के स्तर को प्राप्त कर लेंगी ।
तो क्या तीसरी स्थापना को ही मान्य कर लिया जाए ?
जान बीम्स ने भी कहा था कि इस हिंदी को दिल्ली तथा उसके आस-पास की बोली होने का संयोग सौभाग्य प्राप्त हुआ , इसलिए इसे राष्ट्रभाषा हिंदुस्तानी का आधार बनने का गौरव मिला , अन्यथा यदि पटना को राष्ट्र की राजधानी बनने का सुयोग मिला होता तो यह अवसर भोजपुरी ( मगही को क्यों नहीं ?
वस्तुतः इस प्रश्न का कोई भी सरल , स्पष्ट समाधान नहीं दिया जा सकता ।
एक भाषा-बोली के बोलने वाले किसी भी दो व्यक्तियों की बोलियों में हम आंशिक समता ही पा सकते हैं , अन्यथा कमरे के अंदर रहकर भी बाहर पुकारने वाले की बोली की भिन्नता पहचान कर हम यह अनुभव नहीं कर पाते कि जिज्ञासु पूर्वपरिचित अमुक व्यक्ति ही है और इसी कठिनाई के सरलीकरण तथा अपेक्षाकृत अधिक वैज्ञानिक निश्चयात्मकता के लिए भाषा-वैज्ञानिकों को स्वीकार कर लेना पड़ा कि प्रत्येक व्यक्ति की अपनी बोली ( idiolect ) है , जिसका आदर्श अथवा प्रतिमान स्वयं व्यक्ति ही है ।
भाषा विभिन्न बोलियों के संगठित स्वरूप से ही अपना विकास पाती है ।
वस्तुतः यह किसी भी जीवित भाषा की प्रकृति है कि वह केवल अपने एक ही स्तर को लेकर सप्राण गतिशील नहीं बनी रह सकती , स्तरों की अनेकता ही उसकी प्राणवत्ता है ।
डॉ. रामविलास शर्मा की मान्यता है : ` बोलियाँ लहरों की तरह हैं ।
प्रत्येक लहर का दायरा दस-बारह कोस का हुआ ।
इनमें जब कोई एक बोली भाषा बनकर बारह कोस की जगह बारह सौ कोस का दायरा घेर लेती है , तब वे बोलियाँ समाप्त नहीं हो जाती ।
भाषा के साथ उनका शांति ( या अशांति ) पूर्ण सह अस्तित्व बना रहता है ।
हम जिन जनपदीय भाषाओं से आधुनिक भाषाओं का उद्भव और विकास मानते हैं , वे अधिकतर परिनिष्ठित भाषाएँ न होकर बोलियों का समूह थी ।
सामाजिक संदर्भ में पुनः उनका कथन है : ` भाषा और बोली का अंतरसामाजिक विकास-क्रम में उत्पन्न होता है ।
जिस अवस्था में उत्पादन के साधन बहुत पिछड़े होते हैं , वितरण के लिए विशेष भौतिकमूल्य प्राप्त नहीं होते , उसमें मानव समाज छोटे-छोटे समूहों में बंटा होता है ।
उस अवस्था में हर बारह कोस पर बदलने वाली बोलियाँ ही दिखाई देती हैं , बहत्तर कोस के दायरे में बोली और समझी जाने वाली भाषा की आवश्यकता नहीं होती ।
जनों के परस्पर विनिमय की आवश्यकता उत्पन्न होने पर उनकी किसी एक बोली के आधार पर परिनिष्ठित भाषा उत्पन्न होती है ।
किसी भी बोली को भाषा-रूप में प्रतिष्ठित करने में जो कारण विद्यमान हैं , वे हैं : शिक्षा , अखिल राष्ट्रीय सेवा , सामान्य धार्मिक पृष्ठभूमि , राजनीति , राष्ट्रीय ( जातीय ) चेतना और यातायात की सुविधा तथा जहाँ इन किन्हीं भी कारणों में से एक का अभाव होता है , भाषा अपने स्तर से अलग होने लगती है और परिणामस्वरूप एक दूसरी बोली का जन्म होने लगता है क्योंकि भाषा की प्रकृति बिखराहटपूर्ण है , वह आयासबद्ध हो केंद्रोन्मुखी नहीं हो सकती ।
इतिहास-संदर्भ में इस तथ्य को हम इस प्रकार देख सकते हैं कि ऐक्य-विधायक राजनीतिक संस्थान के अभाव में , राष्ट्रीय ( जातीय ) बोधहीनता और आवागमन की अत्यंत असुगमता-असुरक्षितता में प्राचीन संस्कृत की प्रतिमिति ने मध्ययुग में तत्कालीन प्रचलित अनेक प्राकृतों-अपभ्रंशों के माध्यम से अपनी अभिव्यक्ति की ।
भारोपीय परिवार की यूरोपीय शाखा ने भी ऐसी ही स्थिति में केल्टिक , इतालवी , जर्मनिक , स्लावी आदि विभक्तियाँ प्रकट की ।
लेकिन जब कभी ऐतिहासिक कारणों ने केंद्राभिमुखीगति अपनायी है , एक मान्य भाषा ने दूसरी अन्य अनेक भाषाओं को आत्मसात करने की चेष्टा की है ।
हिंदी को राजभाषा के रूप में मान्यता मिल जाने के बाद , हिंदी-साम्राज्यवाद का उद्घोष करना एक राजनीतिक प्रपंच ही है ।
तत्वतः आदि विचार करें , तो ज्ञात होगा कि ऐसी स्थिति प्रायः सब दिन रही है ।
रोमन-साम्राज्य के साथ , एंग्लो-सेक्सनों के साथ , मुगल-साम्राज्य के साथ , आज के गणतंत्र-जनतंत्र के साथ , प्रायः सब के साथ यही बात रही है कि केंद्र की शक्ति-संपन्नता के लिए उन्होंने एक सामान्य भाषा का आश्रय ग्रहण किया और ऐसा करने में उन्हें दूसरी बोलियों की उपेक्षा करनी पड़ी है ।
किंतु मनुष्य द्वारा अखिल राष्ट्र को एक भाषा-सूत्र में बद्ध करने का प्रयास -- यातायात , रेडियो , फिल्मों , हवाईमार्गों , व्यवसाय आदि के द्वारा भी -- सफल नहीं हो सका है ।
बोलियाँ वहाँ भी जीवित रही हैं ।
बोली की ग्राम्यता तथा उसकी विकृति से यह दोष नहीं दे सकते कि बोली भाषा की निचली सतह है , वह अध्ययन के लिए पर्याप्त सामग्री नहीं दे सकती , उसका कोई राजनीतिक महत्त्व नहीं है , वह असभ्य है ।
किंतु , तथ्य ठीक इसके विपरीत है पुनर्वास आदि कारणों से जब कभी किसी मूलभाषा के बोलने वालों में पार्थक्य आया है , उन्होंने उस समय की बोली को अपरिवर्तित रखने का बराबर प्रयत्न किया है ।
इस प्रयत्न में अपवाद-स्वरूप कभी-कभी दूसरे प्रभाव की तीव्रता के कारण मूलभाषा नष्टप्राय भी हो गई है ।
पेंसिलवानिया की डच भाषा के स्थान पर आज भले जर्मनी की सत्रहवीं रीनो-फ्रेकोनियन बोली हो , किंतु अधिकांशतः यही कहा जा सकता है कि अमेरिका अंग्रेजों ने सत्रहवीं शताब्दीय शेक्सपीरियन अंग्रेजी ही जीवित रखी है न कि आज के लंदन की किंग्स इंगलिश ।
इसी प्रकार कनाडा की फ्रांसिसी आज के फ्लारेंस की बोली नहीं है , वरन् उसी शताब्दी की है , जब वे उनसे ( महाजाति से ) विलग हुए थे ।
संक्षेप में यही कहा जा सकता है कि भाषा-बोली का यह भेद उच्चारण ( ध्वनि-शब्द ) , आविष्कार , संस्कार आदि के कारण होता रहता है ।
किंतु तात्विक दृष्टि से दोनों में कोई भेद दिखा सकना बड़ा कठिन है ।
यह तो दो-तीन साथ-साथ आती हुई बोलियों में से किसी एक को विशिष्ट घटनाओं के कारण संस्कार करने , साहित्य लिखने तथा बहुत बड़े क्षेत्र की अभिव्यक्ति-शैलियों को प्राप्त करने का अवसर मिल जाता है और भाषा बन जाती है ।
किंतु , जो बोलियाँ ऐसा नहीं कर सकीं , क्या वे नगण्य हैं ?
आज हम इस स्थिति में हैं जब निश्चिततापूर्वक कह सकते हैं कि भाषा-संबंधी समस्याओं के विवेचन विश्लेषण में बोलियों की उपेक्षा नहीं कर सकते और यदि दुर्योगवश ऐसा कर भी चुके , तो हमारा वह प्रयास अधूरा ही रहेगा ।
आज हिंदी के परिदृश्य में हम यदि उदार होकर सोचें , तो भी इन बोलियों की हम उपेक्षा नहीं कर सकते ।
बिहार की राजनीतिक सीमा-रेखा के अंतर्गत मुख्यतः तीन-चार भाषा-परिवारों की बोलियाँ बोली जाती हैं ।
नृतत्वशास्त्र की दृष्टि से वंशीय प्राचीनता ( प्रोटो-आस्ट्रोलायड ) में जिस समुदाय की भाषा यहाँ है , वह है आग्नेय ( आस्ट्रिक ) भाषाओं की आस्ट्रो-एशियाटिक उपशाखा की मुंडा-शाखा -- संताली ( खेरवारी ) , मुंडारी , हो , खडिया , जुआंग , सवर , गदवा आदि भाषाएँ और इनके पश्चात् द्रविड़ परिवार की कुरूख ( उरांव ) , मल्हर , मालती आदि भाषाएँ आती हैं ।
इन दोनों परिवारों की भाषाएँ , बोलनेवालों के शारीरिक संगठन की समानता के कारण , बहुत दिनों तक परस्पर संबंधित मानी जाती रही ; किंतु इधर के अन्वेषणों-अनुसंधानों से यह बात निश्चित हो गई है कि इनके सादृश्य का आधार प्रायः आकस्मिक तथा अवैज्ञानिक रहा है , भाषा की नियमित रचना-प्रणाली से उनका कोई संबंध नहीं ।
वस्तुतः ध्वनि-प्रकृति , शब्द-धातु-रूप , शब्दावली , लिंग-निर्देश , संज्ञा की रूप-रचना , कर्म का क्रिया से संबंध प्रकट करने की पद्धति , संख्यावाचक शब्दों , क्रिया-रूपों , नकारात्मक रूपों के निर्देश की प्रक्रियाओं में एक-दूसरे से पर्याप्त असमानताएँ हैं ।
अतः दोनों दो श्रेणियों की भाषाएँ हैं ।
इस विभेद को प्रायः नहीं समझने की जो भ्राँति बनी रही , वह मात्र इसलिए कि प्रजातीय उद्गम का स्त्रोत संताली , मुंडारी , हो तथा उरांव आदि का एक की ( आस्ट्रिक ) रहा है जब कि उरांवों की भाषा कुरूख आदि का कालांतर में विशेष घटनाओं के कारण द्रविड़ीकरण हो गया ।
मुंडा-भाषाएँ प्रधानतः छोटा नागपुर के पठार तथा संताल परगना में बसने वाली आदिवासी जनता की बोलियाँ हैं ।
यद्यपि बिहार के अन्य जिलों -- पूर्णिया , मुंगेर , भागलपुर आदि में भी इनकी आबादी काफ़ी है ।
मुंडा नामकरण के संबंध में कुछ व्यक्तियों ने यह विचार उपस्थापित किया है कि यह अ-आदिवासियों द्वारा व्यक्त तिरस्कार एवं अवमानना की प्रतिक्रिया में स्वयं अपने से निश्चित किया गया अभिधान है , जिसमें उनके जातीय स्वाभिमान का इतिहास विजड़ित है जबकि वस्तु-स्थिति यह है कि अ-आदिवासियों ( हिंदुओं ) द्वारा ही अपने पड़ोसी के लिए स्थिर किया गया यह नाम है ।
मुंडा प्राय: अपने को होड़ो ही कहते हैं , जिसकी साधारणतः कई श्रेणियाँ हैं : होड़ोको या होको ( सिंहभूमि में ) , होमुंडा , लड़का , लड़कामुंडा ( मध्य सिंहभूमि में ) , उरंगमुंडा ( उरांव मुंडा , जो रांची के पास द्विभाषी हैं और नागपुरिया या सदानी बोलते हैं ) , संताड़ , सौंपाड़मुंडा ( संताल परगना में ) तथा केरमुंडा ( रांची के आसपास ) अर्थात् वह उरांव जाति-वर्ग जो मुंडारी का व्यवहार करता है ।
मुंडा-भाषा-वर्ग में संताली बोलनेवालों की संख्या ही सबसे अधिक है ।
लेखन-उच्चारण में इसके दो रूप हैं संताली , संथाली ।
हिंदुस्तानी , हिंदुस्थानी के समान इसमें कोई विभेद नहीं है ।
संताल अपने को संताल ही कहते हैं ; किंतु , हिंदी उच्चारण में स्वच्छंद भाव से कभी-कभी त का महाप्राण रूप कर दिया जाता है ।
जनसंख्या की दृष्टि से सबसे अधिक ये संताल परगना में हैं ।
मानभूमि , हज़ारीबाग , सिंहभूमि , पूर्णिया , भागलपुर तथा मुंगेर जिलों में भी इनके कई छोटे-बड़े द्वीप बसे हुए हैं ।
मुंडारी भाषा बोलने वाले लगभग पाँच लाख व्यक्ति यहाँ हैं , जिनमें चार लाख तो रांची जिले में ही हैं ।
शेष सिंहभूमि , पूर्णिया आदि जिलों में बिखरे हुए हैं ।
होड़ भाषा-भाषी अधिकांशतः सिंहभूमि जिले में हैं , जिनकी आबादी प्रायः चार लाख तथा भारत में जिनकी कुल जनसंख्या करीब बारह लाख के ऊपर है ।
मुंडा-भाषा-वर्ग में और कई छोटी-छोटी उपभाषाएँ हैं , जिनमें खड़िया ( रांची , मानभूमि , सिंहभूमि -- बोलने वाले लगभग पचहत्तर हज़ार ) , भूमिज ( सिंहभूमि -- चालीस हज़ार ) , माहिली ( संताल परगना , सिंहभूमि -- तेरह हज़ार ) , केरवा ( पलामू , रांची , पूर्णिया , हज़ारीबाग , सिंहभूमि -- बारह हज़ार ) , कारमाली ( संताल परगना , मानभूमि , भागलपुर -- दस हज़ार ) , विरजिया ( पलामू -- एक हज़ार ) , बिरहोर ( हज़ारीबाग , पलामू , मानभूमि , रांची -- पाँच सौ ) , मुख्य हैं ।
मुंडा भाषाएँ योगात्मक है जिनकी समानता प्रायः तुर्की भाषा से प्रदर्शित की जाती है ।
कतिपय नये अक्षरों के संयोग से क्रियापद के नकारार्थक , णिजंत , आत्मबोधक तथा परस्परबोधक बनाने की जो रूप प्रक्रिया इन भाषाओं में वर्तमान है , वह विलक्षण है ।
यथा : संताली ` दल् ' , मारना ।
( क ) दल् ओचो अकन्त हेन् तए तिञे -- वह जो उनका है , जो मेरा है , खाते-खाते रहने पर भी कार्य जारी रखेगा ।
( ख ) दपल् ओचो अकन्त हेन तए तिञे -- वह जो उनका है , जो मेरा है , वह लड़ाई में अपने को पिटवाते रहना जारी रखेगा ।
इस प्रकार मात्र ` दल् ' क्रिया के ही कितने सारे रूप हैं ।
वस्तुतः मुंडा भाषाओं में क्रियापदों की बड़ी विशिष्टता है , पूरे-का-पूरा वाक्य-संगठन एक ही क्रियापद के अधीन आ जाता है ।
मुंडारी-होभाषा में तो प्रायः सभी शब्द क्रिया-रूप में व्यवहृत होते हैं : संज्ञा क्रिया ओआ = घर ओआ = घर बनाना सोजे = सीधा सोजे = सीधा करना वुरू = पहाड़ वुरू = ढेर लगाना आदि ।
हिंदी आदि भाषाओं में जिस प्रकार कृदंत , तुमंत और क्रियार्थक संज्ञाओं की सहायता से क्रियापद पूर्ण होते हैं , प्राय: उसी प्रकार मुंडा भाषाओं में निर्धारक निपात ` अ ' से क्रियापद की पूर्णतया तथा अर्थों की दृढ़ता समझी जाती है ।
लिंग-भेद के विचार से यद्यपि इन भाषाओं में पुलिंग-स्त्रीलिंग का उल्लेख किया जाता है तथापि यह विभेद प्राणिवाचक और अप्राणिवाचक शब्दों के मध्य का ही है , क्योंकि लिंग-भेद से इनमें सर्वनामों , विभक्तियों और क्रियापदों में कोई विकार उत्पन्न नहीं होता है ; किंतु अप्राणि पदार्थों में प्राणित्व की जब स्थापना हो जाती है तब ये परिवर्तन घटित हो जाते हैं ।
मुंडा भाषाओं में एकवचन , द्विवचन तथा बहुवचन -- तीनों वचन वर्तमान हैं ।
किन / किङ् और को पदग्रामों के संयोग से वह प्रक्रिया संपन्न की जाती है ।
उत्तमपुरूष सर्वनाम के द्विवचन और बहुवचन के दो-दो रूप होते हैं , जिनमें एक संबंधित पुरूष सहित तथा दूसरा उससे रहित होता है ।
मुंडा भाषा का वाक्यविन्यास आर्यभाषाओं के वाक्य-संगठन से नितांत भिन्न है ।
उसकी एक ही वाक्य-योजना के अंतर्गत कर्ता तथा कर्म कई बार विभिन्न रूपों में आते हैं ।
किंतु जब हम इन वाक्यों की इकाई -- शब्दों -- पर विचार करते हैं , तो अखिल राष्ट्रीय संस्कृति की सामासिकता हमारे समक्ष स्पष्ट हो जाती है ।
आर्य-जीवन-प्रणाली की घनिष्ठता के परिणामस्वरूप ऋण-रूप में उन्होंने जहाँ बहुत-से शब्द ( बाल्टी , लोटा , कटोरा , गुहुंम , खेत , चावल आदि ) स्वीकृत किए हैं , वहाँ दूसरे परिणाम में उन्होंने भारतीय आर्य-जीवन-पद्धति को भी प्रभावित किया है ।
हमारे यहाँ कोरी या कोड़ी कहकर बीस तक की जो गणना-प्रणाली है , वह इन्हीं मुंडा भाषाओं के स्त्रोत से आयी है ।
बिहार में मुंडा-भाषियों की संख्या लगभग 22,80,550 अथवा कुल जनसंख्या का सात प्रतिशत है ।
ब्राह्मण काल में सामाजिक जीवन उपनिषदों और कहीं-कहीं ब्राह्मणों से भी यह प्रकट होता है कि इस समय ब्राह्मणों और क्षत्रियों में श्रेष्ठता की स्पर्धा चल रही थी ।
ब्राह्मण लोग ब्राह्मणों के यज्ञविधानों में फँसे थे -- तब क्षत्रियों ने उपनिषद् का मूलतत्व ब्रह्मज्ञान प्राप्त कर लिया था ।
यह ब्रह्मज्ञान ब्राह्मणों को नहीं बताया जाता था , आवश्यकता पड़ने पर छिपाया जाता था ।
ऐसे मनोरंजक उदाहरण हम नीचे पेश करते हैं -- विदेह जनक की भेंट कुछ ऐसे ब्राह्मणों से हुई जो कि अभी आये थे ।
ये श्वेतकेतु , आरूणेय , सेरमसुष्म सत्ययज्ञ और याज्ञवल्क्य थे ।
उसने पूछा -- " क्या तुम अग्निहोत्री की विधि जानते हो ?
" तीनों ब्राह्मणों ने अपनी शक्ति और बुद्धि के अनुसार उत्तर दिये परन्तु किसी के उत्तर ठीक न थे ।
याज्ञवल्क्य का उत्तर यथार्थ बात के निकट था परन्तु वह पूर्ण न था ।
जनक ने उनसे यही कहा और रथ में बैठकर चल दिया ।
ब्राह्मणों ने कहा -- " इस राजन्य ने हम लोगों का अपमान किया है ।
" याज्ञवल्क्य रथ पर चढ़कर राजा के पीछे गया और शंका निवारण की ।
( शतपथ 11/4/5 ) अब से जनक ब्राह्मण समझा गया ।
( शत ब्रा. 11/6/21 ) श्वेतकेतु आरूणेय पांचालों की एक राजसभा में गया ।
प्रवाहन क्षत्रिय ने उससे पाँच प्रश्न किये , पर वह एक का भी उत्तर न दे सका ।
तब राजा ने उसे मूर्ख कहकर भगा दिया -- वह पिता के पास आया और कहा -- " पिता !
उस राजन्य ने मुझसे पाँच प्रश्न किये , और मैं एक का भी उत्तर न दे सका ।
" उसके पिता गौतम ने कहा -- " पुत्र !
यह ब्रह्मविद्या हम ब्रह्मणों को प्रकट नहीं है ।
" दूसरे दिन राजा गौतम के पास गया और शिष्य की तरह समिधा लेकर सन्मुख बैठा ।
राजा ने कहा -- " हे गौतम !
यह ज्ञान तुमसे प्रथम और किसी भी ब्राह्मण ने नहीं प्राप्त किया था , इसलिए ब्राह्मणों में सबसे प्रथम तुम्हीं को मैं यह ज्ञान प्रदान करता हूँ ।
" और तब गौतम ने उसे वह ज्ञान दिया ।
यह विद्या केवल क्षत्रियों ही की थी ।
( छान्दोग्य उप. 5/3 ) इसी उपनिषद् में एक दूसरे स्थान पर इसी प्रवाहन ने दो घमण्डी ब्राह्मणों को निरूत्तर करके उन्हें आत्मा का ज्ञान बताया था ।
शतपथ ब्राह्मण ( 10/6/1/1 ) में और छान्दोग्य उप. ( 5/2/2 ) में एक ही कथा है -- वह इस प्रकार है कि पाँच ब्राह्मण गृहस्थों और वेदान्तियों में इस बात की जिज्ञासा हुई कि ` आत्मा क्या है ?
ईश्वर क्या है ?
' वे उद्दालक आरूणी के पास गये ।
आरूणी को भी इस विषय में सन्देह था ?
इसलिए वह अश्वपति कैकय राजा के पास उन्हें ले गया जिसने उन्हें सादर ठहराया ।
वे दूसरे दिन हाथ में समिधाएँ लिए हुए राजा के सन्मुख शिष्य की भाँति गये और उसने वह ज्ञान प्रदान किया ।
कौशीतकी उपनिषद् ( 1/1 ) में लिखा है कि उद्दालक आरुणी और उसका पुत्र श्वेतकेतु दोनों हाथ में समिधाएँ लिए हुए चित्रगांगायनी राजा के पास गये और समाधान किया ।
कौशीतकी उपनिषद् ( 4 ) में प्रसिद्ध विद्वान् गार्ग्यवालाकि और काशियों के विद्वान राजा अजातशत्रु के वाद-विवाद के विषय में एक प्रसिद्ध कथा लिखी हैं ।
इस घमण्डी ब्राह्मण ने राजा को ललकारा परन्तु शास्त्रार्थ में हार गया ।
तब अजातशत्रु ने कहा -- हे बालाकि तुम केवल इतना ही ज्ञान रखते हो ?
उसने कहा केवल इतना ही ।
तब अजातशत्रु ने कहा -- तुमने मुझे व्यर्थ ही यह कहकर ललकारा कि -- क्या मैं तुम्हें ईश्वर का ज्ञान दूँ ।
हे बालाकि , वह जो सब वस्तुओं का कर्त्ता है जिनका तुमने वर्णन किया -- वह जिसकी यह सब माया है केवल उसी का ज्ञान प्राप्त करना चाहिए ।
तब बालाकि अपने हाथ में ईंधन लेकर यह कहता हुआ आया ` क्या मैं आपके निकट शिष्य की भाँति आऊँ ?
" तब अजातशत्रु ने उसे उपदेश दिया ।
यह कथा तथा श्वेतकेतु आरुणेय और प्रवाहन की कथा भी बृहदारण्यक उपनिषद् में दी गयी है ।
इनके सिवा उपनिषदों में ऐसे अनगिनत वाक्य हैं जो इस बात को प्रमाणित करते हैं कि क्षत्रिय सच्चे धर्म ज्ञान के सिखाने वाले थे ।
वैदिक काल की समाप्ति होने तक आर्यों ने बड़े-बड़े राज्य स्थापित कर लिए थे -- इस बात का पिछले अध्यायों को ध्यानपूर्वक पढ़ने से पता लग जायेगा ।
गंगा और जमुना के द्वावे में आर्यों के बस जाने के उपरान्त 4 / 5 सौ वर्षों तक न तो इन्हें युद्ध करने पड़े , न कोई विकट यात्रा करनी पड़ी ।
फलतः वे कृषि-शिल्प और विनिमय में लगे और कई सुगठित राज्यों की नींव डाल सके -- जो सर्वथा शान्त और आदर्श राज्य थे ।
एक राजा ने अपने राज्य की सुव्यवस्था का वर्णन इस ढंग से किया है -- ` मेरे राज्य में कोई चोर , कंजूस , शराबी , अग्निहोत्र न करने वाला , मूर्ख या व्यभिचारी स्त्री-पुरुष नहीं है ।
" ( छान्दोग्य उ. 5/2 ) ऐसे शब्द कहना किसी भी राजा के लिए अति महत्वपूर्ण थे ।
परन्तु जब हम देखते हैं कि ये राजा लोग उच्च कोटि के अध्यात्म तत्व के ज्ञाता गुरु और विद्वानों में अपना समस्त समय व्यतीत करने वाले थे -- तब हमें इस विषय में सन्देह नहीं रह जाता कि उस समय की प्रजा की दशा ऐसी ही होगी , जैसा कि अश्वपति कैकय का वाक्य घोषित करता है ।
इस प्रकार वैदेशिक युद्धों और संघर्षों से दूर रहकर आर्यों ने जहाँ ऐसे व्यवस्थित और सुन्दर राज्य बनाये वहाँ उन्होंने एक दोष भी उत्पन्न किया -- वह यह कि उनमें जातीय कट्टरता और संकीर्णता उत्पन्न हो गयी ।
यज्ञ कराना एक पैतृक व्यवसाय हो गया और पीछे से वही एक जाति या वर्ण के रूप में बदल गया ।
धार्मिक रीतियों का आडम्बर बहुत अधिक बढ़ गया था ।
पुरोहितों के कृत्यों को राजा लोग स्पर्धा से करते थे -- स्पर्धा से दान देते थे -- इसलिए उनका मान सर्वसाधारण में खूब हो गया था ।
वे बेटी-व्यवहार परस्पर करने लगे थे , अन्य कुल की कन्या कृपापूर्वक ले लेते थे पर देते नहीं थे ।
यही दशा राजाओं की हुई ।
उन्होंने भी अपना एक वर्ण सुगठित कर लिया और बेटी-व्यवहार में वही नियम प्रचलित कर दिया ।
विदेह कोशल आदि के राजा -- राज्य-सत्ता , और गहन ब्रह्मज्ञान के कारण प्रजा की दृष्टि में देवतुल्य माने जा रहे थे ।
ऐसी दशा में उनकी कन्याएँ माँगने का साहस कौन करता ?
परन्तु ब्राह्मण धन और सम्मान में उनकी बराबरी के व्यक्ति थे ।
उनके साथ बेटी-व्यवहार उनका प्रथम अबाध रूप से चलता रहा , पीछे ब्राह्मणों ने जब क्षत्रियों पर प्रधानता प्राप्त की तब उन्होंने क्षत्रियों को कन्याएँ देना बन्द कर दिया ।
यह बात तो स्पष्ट होती है कि इस काल में जो वर्णभेद हुआ वह व्यवसाय प्रधान हुआ ।
व्यवसायों की भिन्नता ही उसका कारण थी ।
वायुपुराण में लिखा है कि -- आदि या कृत युग में जाति-भेद नहीं था और इसके उपरान्त ब्रह्मा ने मनुष्य के कार्य के अनुसार उनमें भेद किया ।
" उनमें से जो लोग शासन करने योग्य थे और लड़ाई-भिड़ाई के काम में उद्यत थे उन्हें औरों की रक्षा करने के कारण उसने क्षत्रिय बनाया ।
वे निःस्वार्थी लोग जो उनके साथ रहते थे , सत्य बोलते थे , और वेदों का उच्चारण भली-भाँति करते थे ब्राह्मण हुए ।
जो लोग पतले-दुर्बल थे , किसानों का काम करते थे , भूमि जोतते थे , और उद्यमी थे ; वे वैश्य अर्थात् कर्षक और जीविका उत्पन्न करने वाले हुए ।
जो लोग सफाई करने वाले थे और नौकरी करते थे और जिनमें बहुत ही कम बल या पराक्रम था वे शूद्र कहलाये ।
" ऐसे ही ऐसे वर्णन अन्य पुराणों में पाये जाते हैं ।
रामायण अपने आधुनिक रूप में बहुत पीछे के काल में बनायी गयी थी ।
जैसा कि हम ऊपर दिखला चुके हैं ।
उत्तरकाण्ड के 14वें अध्याय में लिखा है कि कृत युग में केवल ब्राह्मण लोग ही तपस्या करते थे ; त्रेता युग में क्षत्रिय लोग उत्पन्न हुए और तब आधुनिक चार जातियाँ बनीं ।
इस कथा की भाषा का ऐतिहासिक भाषा में उल्था कर डालने से इसका यह अर्थ होता है कि वैदिक युग में हिन्दू आर्य लोग संयुक्त थे और हिन्दुओं के कृत्य करते थे , परन्तु ऐतिहासिक काव्य काल में धर्माध्यक्ष और राजा लोग पृथक होकर पृथक-पृथक जाति के हो गये और जन साधारण भी वैश्यों और शुद्रों की नीचस्थ जातियों में बँट गये ।
हम यह भी देख चुके हैं कि महाभारत भी अपने आधुनिक रूप में बहुत पीछे के समय का ग्रन्थ है ।
परन्तु उसमें भी जाति की उत्पत्ति के प्रत्यक्ष और यथार्थ वर्णन पाये जाते हैं ।
शान्ति पर्व के 188वें अध्याय में लिखा है कि " लाल अंग वाले द्विज लोग जो सुख भोग में आसक्त , क्रोधी और साहसी थे और अपनी यज्ञादि की क्रिया को भूल गये थे , वे क्षत्रिय वर्ण में हो गये ।
पीले रंग के द्विज लोग जो गौओं और खेती बाड़ी से अपनी जीविका पालते थे और अपनी धार्मिक क्रियाओं को नहीं करते थे वे वैश्य वर्ण में हो गये ।
काले द्विज लोग जो अपवित्र , दुष्ट , झूठे और लालची थे और जो हर प्रकार के काम करके अपना पेट भरते थे , शूद्र वर्ण के हुए ।
इस प्रकार द्विज लोग अपने-अपने कर्मों के अनुसार पृथक होकर भिन्न-भिन्न जातियों में बँट गये ।
" इन वाक्यों के तथा ऐसे ही दूसरे वाक्यों के लिखने वाले निःसन्देह इस कथा को जानते थे कि चारों जातियों की उत्पत्ति ब्रह्मा की देह के चार भागों से हुई है ।
परन्तु उन लोगों ने इसे स्वीकार न करके इसे कवि का अलंकारमय वर्णन समझा है ।
जैसी कि वह यथार्थ में है भी ।
वे बराबर इस बात को लिखते हैं कि पहले-पहल जातियाँ नहीं थीं ।
वे बहुत ही स्पष्ट तथा न्याय-संगत अनुमान करते हैं कि काम-काज और व्यवसाय के भेद के कारण पीछे से जाति-भेद हुआ ।
अब हम इस प्रसंग को छोड़कर इस बात पर थोड़ा विचार करेंगे कि ऐतिहासिक काव्य काल में जाति-भेद किस प्रकार था ।
हम ऊपर कह चुके हैं पहिले-पहल जाति भेद गंगा के तटों के प्रांतवासियों ही में हुआ ।
परन्तु यह स्मरण रखना चाहिए कि इस रीति के बुरे फल तब तक दिखायी नहीं दिये और न तब तक दिखायी दे ही सकते थे , जब तक कि हिन्दू लोगों के स्वतन्त्र जाति होने का अन्त नहीं हो गया ।
ऐतिहासिक काव्य काल में भी लोग ठीक ब्राह्मणों , क्षत्रियों की नाई धर्म-विषयक ज्ञान और विद्या सीखने के अधिकारी समझे जाते थे और ब्राह्मणों , क्षत्रियों , और वैश्यों में किसी-किसी अवस्था में परस्पर विवाह भी हो सकता था ।
इसलिए प्राचीन भारतवर्ष का इतिहास पढ़ने वाले इस जातिभेद की रीति के आरम्भ होने के लिए चाहे कितना ही अफ़सोस क्यों न करें पर उन्हें याद रखना चाहिए कि इस रीति के बुरे फल भारतवर्ष में मुसलमानों के आने के पहले दिखायी नहीं पड़े थे ।
श्वेत यजुर्वेद के सोलहवें अध्याय में कई व्यवसायों के नाम मिलते हैं जिससे कि उस समय के समाज का पता लगता है -- जिस समय इस अध्याय का संग्रह किया गया था ।
यह बात तो स्पष्ट है कि इसमें जो नाम दिये हैं वे पृथक-पृथक जातियों के नहीं हैं ।
जैसे 20 और 22 कण्डिका में भिन्न-भिन्न प्रकार के चोरों का उल्लेख है , और 26वीं में घुड़सवारों , सारथियों और पैदल सिपाहियों का ।
इसी प्रकार , 27वीं कण्डिका में जो बढ़इयों , रथ बनाने वालों , कुम्हारों और लुहारों का उल्लेख है , वे भी भिन्न-भिन्न कार्य करने वाले हैं -- कुछ भिन्न जातियाँ नहीं हैं ।
उसी कण्डिका में निषाद और दूसरे-दूसरे लोगों का भी वर्णन है ।
यह स्पष्ट है कि ये लोग यहाँ की आदि देशवासिनी जातियों में से थे और आजकल की भाँति उस समय के हिन्दू समाज में सबसे नीचे थे ।
इसी ग्रन्थ के 30वें अध्याय में यह नामावाली बहुत बढ़ाकर दी है ।
हम पहले दिखला चुके हैं कि यह अध्याय बहुत पीछे के समय का है और वास्तव में उपोद्घात है ।
पर इसमें भी बहुत से नाम ऐसे मिलते हैं जो केवल व्यवसाय प्रगट करते हैं और बहुत से ऐसे हैं जो निःसन्देह आदिवासियों के हैं ।
उसमें इसका तो कहीं प्रमाण ही नहीं मिलता कि वैश्य लोग कई जातियों में बँटे थे ।
उसमें नाचने वाले वक्ताओं , और सभासदों के नाम , रथ बनाने वालों , बढ़ईयों , कुम्हारों , जवाहिरियों , खेतिहरों , तीर बनाने वालों और धनुष बनाने वालों के नाम , बौने , कुबड़े , अन्धे और बहिरे लोगों के , वैद्य और ज्योतिषियों के , हाथी-घोड़े और पशु रखने वालों के , नौकर द्वारपाल , रसोइयों और लकड़हारों के , चित्रकार और नामादि खोदने वालों के , धोबी , रंगरेज और नाइयों के , विद्वान् मनुष्य , घमण्डी और कई प्रकार की स्त्रियों के , चमार , मछुआरे , व्याध और बहेलियों के , सोनार और व्यापारी और कई तरह के रोगियों के , नकली बाल बनाने वालों , कवि और कई प्रकार के गवैयों के नाम मिलते हैं ।
यह स्पष्ट है कि ये सब नाम जातियों के नहीं हैं ।
इसके सिवाय मागध , सूत , भमिल , मृगयु , स्वनिन , दुमेह आदि जो नाम आये हैं वे स्पष्टतः आदिवासियों के नाम हैं जो आर्य समाज की छाया में रहते थे ।
यहाँ पर हमें केवल इतना ही और कहना है कि करीब-करीब यही नामावली तैत्तकरीय ब्राह्मण में भी दी है ।
ऊपर की नामावली से जिस समय का वर्णन हम कर रहे हैं , उस समय के समाज और व्यवसाय का कुछ हाल जाना जाता है ; पर इस नामावली से और जाति से कोई सम्बन्ध नहीं है ।
ऐतिहासिक काव्य काल में और इसके पीछे भी मुसलमानों के यहाँ आने के समय तक बराबर आर्यों में से अधिकतया लोग वैश्य थे , यद्यपि वे कई प्रकार का व्यवसाय करते थे ।
वैश्य ब्राह्मण और क्षत्रिय यही तीन मिलकर आर्य जाति बनाते थे और वे इस जाति के सब स्वत्व के और पैतृक विद्या और धर्म सीखने के अधिकारी थे ।
केवल पराजित आदिवासी ही जो शूद्र जाति के थे , आर्यों के स्वत्वों से अलग रक्खे गये थे ।
पुराने समय की जाति-रीति और आजकल की जाति-रीति में यही मुख्य भेद है ।
पुराने समय में जाति ने ब्राह्मणों को कुछ विशेष अधिकार और क्षत्रियों को भी कुछ विशेष अधिकार दिया था ।
पर आर्यों को कदापि बाँटकर अलग-अलग नहीं कर दिया था ।
ब्राह्मण , क्षत्रिय , और साधारण लोग यद्यपि अपना पृथक-पृथक पैतृक व्यवसाय करते थे , पर वे सब अपने को एक ही जाति का समझते थे , एक ही धर्म की शिक्षा पाते थे ।
एक ही पाठशाला में पढ़ने जाते थे ।
उन सबका एक ही साहित्य और कहावतें थी , सब साथ ही मिलकर खाते-पीते थे , सब प्रकार से आपस में मेल-मिलाप रखते थे और एक-दूसरे से विवाह भी करते थे और अपने को पराजित आदिवासियों से भिन्न ` आर्यजाति ' का कहने में अपना बड़ा गौरव समझते थे ।
पर आजकल जाति ने वैश्य आर्यों को सैकड़ों सम्प्रदायों में पृथक-पृथक कर दिया है ।
इन सम्प्रदायों ने जाति भेद बहुत ही बढ़ा दिया है , उनमें परस्पर विवाह और दूसरे सामाजिक हेलमेल को रोक दिया है , सब लोगों में धर्म , ज्ञान और साहित्य का अभाव कर दिया है ।
उन्हें वास्तव में शूद्र बना दिया है ।
प्राचीन यूनानी ( ग्रीस की ) संस्कृति अब आइये प्राचीन यूनान या ग्रीस की संस्कृति के उत्थान और पतन के इतिहास पर एक दृष्टि डालें ।
प्राचीन ग्रीस की संस्कृति तथा सभ्यता अपने समय में उन्नति के उच्चतम शिखर पर थी ।
साहित्य , दर्शन , संगीत , काव्य , नाटक , इतिहास , गणित , विज्ञान , मूर्तिकला , स्थापत्यकला आदि कोई ऐसा विषय न था जिसमें प्राचीन ग्रीस के लोगों ने असाधारण उन्नति न की हो ।
प्राचीन ग्रीस के महान प्ररूष प्राचीन ग्रीस में जीवन के हर क्षेत्र में ऐसे-ऐसे महान और अद्वितीय पुरूष हुए हैं जिनके नाम आज भी आदर से लिए जाते हैं ।
उनमें सोलन नामक एकविधि-विशेषज्ञ या कानूनदाँ हुआ है , जिनके बनाये हुए कानून सर्वमान्य और प्रसिद्ध हैं , वहाँ एक दूसरा महान विद्वान पैथागोरस नाम का हुआ , जो चोटी का गणितज्ञ और दार्शनिक था ।
हिन्दुओं की तरह वह भी आत्मा और पुर्नजन्म के सिद्धान्त पर विश्वास रखता था और उसका प्रचार भी करता था ।
रेखागणित में उसके द्वारा निश्चित किये गए सिद्धान्त आज भी सर्वमान्य हैं ।
इसी तरह वहाँ पेरिक्लीज नाम का एक महान् पुरूष हुआ है , जो बहुमुखी प्रतिभा का व्यक्ति था ।
वह एक साथ गणितज्ञ , दार्शनिक , संगीतज्ञ , अर्थशास्त्री तथा समाज-सुधारक भी था ।
वहाँ हेमास्थनीज नाम का एक असाधारण वक्ता भी हुआ है , जिसके दिये हुए भाषण आज भी बड़ी रूचि से पढ़े जाते हैं ।
उसके भाषण ऐसे जोशीले और ओजस्वी होते थे कि पत्थर के दिल भी हिल जाते थे और कायरों में भी जोश भर देते थे ।
वहाँ सुकरात , प्लेटो और अरस्तु जैसे महान् विद्वान और दार्शनिक हुए हैं , जिनका नाम आज हर देश का शिक्षित आदमी आदर से लेता है ।
इनमें सुकरात केवल एक महान् दार्शनिक ही नहीं था , बल्कि एक सन्त और महात्मा भी था ।
सत्य और सिद्धान्त के लिए उसके बलिदान की कहानी हरेक शिक्षित आदमी भली प्रकार जानता है ।
इस तरह प्लेटो और अरस्तु ( एरिस्टाटिल ) के सामाजिक तथा राजनीतिक विचार और सिद्धान्त यूरोप की वर्तमान सभ्यता के मूल आधार माने जाते हैं वहाँ सिकन्दर जैसा एक और महान् और वीर योद्धा तथा विजेता हुआ है , जिसका नाम इतिहास का हर विद्यार्थी जानता है ।
मिस्र को जीतने के बाद वह एशिया के अनेक देशों को विजय करता हुआ भारत में उत्तरी पंजाब तक आ गया था ।
प्राचीन ग्रीस के देवी-देवता : -- भारत की तरह प्राचीन ग्रीस में भी अनेक देवी-देवताओं की पूजा होती थी ।
हर एक नगर , हर एक ग्राम और हर एक परिवार के अपने अलग देवता होते थे ।
लोग अपने घर के गृह-देवता को भोग लगाकर तब भोजन करते थे ।
विवाह के समय तथा मृतक संस्कार के समय अग्नि में हवन करने की प्रथा थी ।
प्रत्येक ग्राम या नगर के केन्द्र में एक प्रधान मन्दिर होता था , जिसमें उस ग्राम या नगर के देवता की मूर्ति स्थापित होती थी ।
हर एक ग्राम या नगर में एक सार्वजनिक हवन-कुण्ड होता था , जिसमें अग्नि सदा प्रज्वलित रखी जाती थी ।
हर एक वस्तु में एक-न-एकदेवता का वास माना जाता था ।
हमारे यहाँ की पौराणिक कथाओं की तरह वहाँ भी अनेक देवी-देवताओं की कथाएँ और कहानियाँ प्रचलित थीं ।
जैसे हमारे यहाँ देवताओं के राजा इन्द्र हैं वैसे ही ग्रीस में देवताओं के राजा जीअस थे ।
हमारे यहाँ की लक्ष्मी उनके यहाँ की भिनेर्वा थी ।
हमारे यहाँ की सरस्वती उनके यहाँ की एथीनी थी ।
हमारे यहाँ की दुर्गा उनके यहाँ की डायना थी ।
हमारे यहाँ के सूर्य देवता उनके यहाँ के अपोलो थे ।
हमारे यहाँ के समान वहाँ भी धरती माता की पूजा होती थी ।
हिन्दुओं की तरह प्राचीन ग्रीस के लोग गाय को पवित्र मानते थे ।
यहाँ के समान वहाँ भी मंगल-ग्रह को युद्ध का देवता मानते थे ।
हमारे यहाँ की तरह वहाँ भी पितरों की पूजा होती थी ।
देवी-देवताओं की मूर्ति के सामने आरती की जाती थी , भोग लगता था , भजन कीर्तन होता था और प्रसाद बँटता था ।
पशुओं का बलिदान भी किया जाता था ।
ज्योतिषी और भविष्यवक्ता : -- वहाँ के लोग शुभ-अशुभ , शकुन-अपशकुन , शुभ ग्रह , अशुभ ग्रह आदि पर भी विश्वास रखते थे ।
वहाँ भविष्यवक्ता भी होता था और लोग उनसे अपने भविष्य के बारे में प्रश्न करते थे ।
ये भविष्यवक्ता वहाँ ` ओरेकिल ' कहलाते थे ।
सबसे प्रसिद्ध और नामी भविष्यवक्ता वहाँ अपोलो और जीअस के मन्दिर में रहते थे ।
हिन्दुओं की तरह ग्रीस लोगों के जीवन में उत्सवों , माजरे और तीज-त्यौहारों का विशेष महत्त्व था ।
ये उत्सव और त्यौहार बड़े उत्साह और लगन के साथ मनाये जाते थे हिन्दुओं की तरह उनमें भी सन्तानोत्पत्ति एक धार्मिक कर्तव्य माना जाता था ।
प्राचीन ग्रीक भाषा : -- प्राचीन ग्रीस की ग्रीक भाषा उस एक प्रधान आर्य भाषा की शाखा थी , जिससे संस्कृत , फ़ारसी , लैटिन आदि भाषाएँ निकली हैं ।
इन भाषाओं के हजारों शब्द एक-दूसरे से मिलते हैं ।
प्राचीन ग्रीक भाषा में अनेक कवि हुए हैं ।
उनमें होमर कवि हमारे यहाँ के वाल्मीकि कवि की तरह आदि कवि माना जाता है ।
ओलिम्पिक्स प्राचीन ग्रीस के लोग खेल-कूद , व्यायाम , कुश्ती आदि के विशेष प्रेमी थे ।
वहाँ बड़े-बड़े मन्दिरों के आगे तथा उनके निकट मेले लगाये जाते थे ।
इन मेलों में बड़े-बड़े पहलवान , कसरती और खिलाड़ी इकट्ठा होते थे ।
दंगल होता था और उसमें पहलवान और खिलाड़ी अपना-अपना करतब दिखाते थे ।
इन खेल-कूदों में प्रतियोगिता भी होती थी और सर्वोत्तम खिलाड़ी को इनाम बाँटा जाता था ।
इसी खेल-कूद की प्रतियोगिता से उस संसार प्रसिद्ध मेले का सूत्रपात हुआ , जो ओलिम्पिक्स के नाम से मशहूर है ।
सामाजिक प्रथाएँ : -- प्राचीन ग्रीस में कई ऐसी सामाजिक प्रथाएँ थीं , जो हिन्दुओं की प्रथाओं से मिलती-जुलती हैं ।
हिन्दुओं की तरह उनमें भी बच्चा पैदा होने के बाद माता दस दिन तक सूतक में रहती थी ।
दस दिन के बाद शुद्ध होने पर अग्नि के सामने बच्चे का नामकरण संस्कार किया जाता था ।
प्राचीन भारत की तरह प्राचीन ग्रीस में भी शिक्षा गुरूकुल में दी जाती थी ।
बालक गुरू के यहाँ रहकर शिक्षा पाता था ।
शिक्षा के साथ-साथ गुरू उनके चरित्र का निर्माण भी करता था ।
शिक्षा छह वर्ष की आयु से लेकर सोलह वर्ष या आधुनिक आयु तक चलती थी ।
शारीरिक व्यायाम , कसरत , खेल-कूद के द्वारा शरीर को सुडौल और मजबूत बनाने पर विशेष ज़ोर दिया जाता था ।
अट्ठारह वर्ष की आयु होने पर हर युवक को सैनिक शिक्षा भी दो वर्ष के लिए दी जाती थी ।
वैवाहिक प्रथाएँ भारत की तरह प्राचीन ग्रीस में भी लड़के-लड़की की शादी-सम्बन्ध माता-पिता के द्वारा निश्चित किया जाता था ।
दहेज के रूप में लड़की को नकद , आभूषण , वस्त्र आदि दिये जाते थे ।
वह स्त्रीधन समझा जाता था ।
धनी परिवारों में दासियाँ भी दहेज के रूप में दी जाती थीं ।
विवाह के समय कन्या घूँघट काढ़ती थी ।
तलाक की प्रथा भी प्रचलित थी ।
विवाह हो जाने पर लड़की अपने पति के घर चली जाती थी और उसके बाद घर-गृहस्थी ही उसका संसार हो जाता था ।
घर के भीतर वही मालकिन होती थी ।
समाज में सधवा का अधिक मान होता था ।
विधवा आदर की दृष्टि से नहीं देखी जाती थीं ।
भारत की तरह प्राचीन ग्रीस में भी संयुक्त परिवार की प्रथा थी ।
विवाह हो जाने के बाद भी पुत्र अपने पिता के साथ एक ही घर में रहता था ।
प्राचीन ग्रीस के लोग आत्मा को अमर मानते थे और मरने पर शव को जलाने और गाड़ने -- दोनों प्रकार की प्रथाएँ प्रचलित थीं ।
प्राचीन ग्रीस का कला-प्रेम ललित तथा अन्य प्रकार की कलाओं में प्राचीन ग्रीस के लोग अद्वितीय और अनुपम थे ।
प्राचीन ग्रीस के लोग विशेष रूप से सौन्दर्य के उपासक और कलाओं के प्रेमी थे ।
उनकी यह विशेषता उनकी मूर्तिकला और स्थापत्यकला में विशेष रूप से प्रकट होती है ।
प्राचीन काल की देवी-देवताओं तथा स्त्री-पुरूषों की जो मूर्तियाँ ग्रीस से मिली हैं , उनमें प्राचीन ग्रीकों के कला-प्रेम का अद्भुत प्रमाण मिलता है ।
उनकी स्थापत्यकला भी बहुत ऊँचे दर्जे की थी ।
वहाँ प्राचीन मन्दिरों और भवनों के जो भग्नावशेष मिले हैं , उनसे प्राचीन ग्रीस की स्थापत्यकला की भव्यता और श्रेष्ठता का प्रमाण मिलता है ।
यह है प्राचीन ग्रीस या यूनानी संस्कृति तथा सभ्यता का संक्षिप्त दिग्दर्शन ।
लेकिन इस महान और अनुपम संस्कृति का भी वही हाल हुआ जो अन्य प्राचीन संस्कृतियों का हुआ है ।
शनैः-शनै: उसका ह्रास हुआ , पतन हुआ और अन्त में वह सदा के लिए विस्मृति के गर्भ में विलीन हो गई ।
आज इस संस्कृति का नाम-लेवा भी कोई न रहा ।
इसकी जगह ग्रीस में आज ईसाई संस्कृति है , ईसाई गिरजाघर हैं और उनके अन्दर ईसा तथा मरियम की मूर्तियाँ स्थापित हैं और उनकी पूजा होती है ।
प्राचीन रोमन संस्कृति : -- अन्त में आइये प्राचीन रोमन संस्कृति पर भी एक नज़र डालें ।
आप यूरोप का नक्शा देखो , तो उसके दक्षिण में आपको मैडिटेरियन ( भूमध्य-सागर ) के तट पर एक लम्बाकार देश दिखाई पड़ेगा , जिसे इटली कहते हैं ।
प्राचीन काल में इसी इटली में एक छोटा-सा नगर था , जिसका नाम रोम था ।
यही छोटा-सा नगर उन्नति करते-करते एक दिन एक बड़े साम्राज्य में बदल गया ।
रोम में जो संस्कृति पैदा हुई , विकसित हुई और उन्नति की चरम सीमा पर पहुँची , उसी को रोमन संस्कृति कहते हैं ।
रोम के महापुरूष : -- ग्रीस की तरह रोमन संस्कृति ने भी जीवन के हर क्षेत्र में अनेक महान प्रतिभाशाली पुरूष , दार्शनिक , विचारक , कवि , कलाकार , विधिविशेषज्ञ , शासक और पराक्रमी वीर विजेता उत्पन्न किये जिनके नाम इतिहास में प्रसिद्ध हैं ।
उनमें सबसे आगे नाम आता है -- जूलिअस सीज़र का ।
वह एक बुद्धिमान , प्रतिभावान , प्रतापी और वीर पुरूष था ।
उसने अपनी वीरता से कई पड़ौसी देशों को जीतकर अपने राज्य में मिला लिया था ।
इस तरह उसने उस विशाल साम्राज्य की नींव डाली जो इतिहास में रोमन साम्राज्य के नाम से विख्यात है ।
वह शासन-कार्य में भी पारंगत था ।
साम्राज्य को सुदृढ़ बनाने के लिए उसने बहुत-से नियम-कानून भी बनाये ।
वह लोगों का प्रिय भी था ।
जनता उसे प्यार करती थी ।
उसके लोकोपकारी कार्यों से प्रभावित होकर जनता ने तीन बार उसे राजमुकुट पहनाने और रोम का सम्राट् बनाने का प्रस्ताव किया , लेकिन हर बार उसने इन्कार कर दिया ।
किन्तु उसकी लोकप्रियता से चिढ़ कर अनेक उसके शत्रु हो गये ।
उसके विरूद्ध षड्यन्त्र रचा गया और उसकी हत्या कर दी गई ।
उसके बाद उसका बेटा अगस्टस सीज़र रोम का सम्राट चुना गया तथा तभी से रोम में सम्राटों की परम्परा शुरू हुई , जो प्रायः चार सौ वर्षों तक कायम रही और जिसने रोमन साम्राज्य को इतना बढ़ाया कि उसमें इटली के अलावा मिश्र , ग्रीस , फ्रांस , जर्मनी , स्पून आदि यूरोप के देश तथा ईरान , मेसोपोटामिया आदि एशिया के अनेक देश शामिल थे ।
महान् वक्ता जूलियस सीज़र के समय में ही रोम में एक महान् और प्रसिद्ध वक्ता पैदा हुआ , जिसका नाम था सिसरो ।
उसके भाषण अत्यन्त ओजस्वी , प्रभावशाली और तर्कपूर्ण होते थे ।
वह अपने भाषणों से लोगों को ऐसा प्रभावित करता था कि वे मन्त्रमुग्ध हो जाते थे ।
आज भी उसके भाषण चाव से पढ़े जाते हैं और वक्तृत्व-कला के आदर्श माने जाते हैं ।
दार्शनिक सम्राट रोम में अनेक कवि और नाटककार भी हुए हैं ।
उनमें सबसे प्रसिद्ध नाम वर्जिल और हारेस का है ।
लेकिन रोम के इतिहास में एक सम्राट का नाम विशेष उल्लेखनीय है ।
उसका नाम था मार्कस अरेलियस ।
वह केवल योग्य शासक ही न था , बल्कि उच्चकोटि का दार्शनिक और विचारक भी था ।
इसीलिए उसको ` फिलास्फर किंग ' अर्थात दार्शनिक राजा भी कहते हैं ।
उसके विचारों का संग्रह एक पुस्तक के रूप में आज भी बड़े चाव से पढ़ा जाता है ।
दो विशेषताएँ प्राचीन रोमन संस्कृति अपनी दो बातों के लिए विशेष प्रसिद्ध है ।
एक अपने रोमन लॉ या रोमन कानून के लिए और दूसरी अपनी प्रजातन्त्र शासन-प्रणाली के लिए ।
इन दोनों बातों का प्रभाव वर्तमान यूरोप और इंग्लैंड के कानून और शासन-प्रणाली पर विशेष रूप से देखा जाता है ।
इंग्लैंड और यूरोप के अनेक देशों के कानून प्रायः रोमन लॉ के आधार पर बने हैं ।
उनके कानून की शब्दावली और पारिभाषिक शब्द भी लैटिन भाषा के हैं और रोमन लॉ से लिये गये हैं ।
इसी तरह यूरोप के अनेक देशों और इंग्लैंड की शासन-प्रणाली पर भी रोम की प्रजातन्त्रमूलक शासन-पद्धति का प्रभाव पड़ा है ।
उस प्राचीन काल में भी रोम में प्रजातन्त्र प्रणाली के अनुसार शासन होता था ।
उस समय भी वहाँ एक विधान सभा होती थी जिसे सिनेट कहते थे ।
उसके सभासद ` सिनेटर ' कहलाते थे ।
चुनाव की प्रथा भी वहाँ प्रचलित थी और सिनेटर चुन कर सिनेट में भेजे जाते थे ।
सामाजिक प्रथाएँ प्राचीन रोम की सामाजिक प्रथाएँ बहुत कुछ भारतीय प्रथाओं से मिलती-जुलती थीं ।
भारत की तरह वहाँ भी परिवार में पुत्र का होना एक आवश्यक और शुभ बात समझी जाती थी ।
बच्चे के जन्म पर कम-से-कम आठ दिन का सूतक मनाया जाता था ।
आठ दिन के बाद शुद्ध होने पर अग्नि के सामने बच्चे का नामकरण संस्कार सम्पन्न होता था ।
प्रत्येक घर में एक हवनकुण्ड होता था ।
उसमें अग्नि प्रज्वलित रखी जाती थी ।
परिवार में पिता सर्वोपरि होता था ।
उसी की आज्ञा चलती थी ।
स्त्रियों को वही अधिकार प्राप्त नहीं थे जो पुरूषों को प्राप्त थे ।
जीवन के हर पड़ाव में -- बाल्यकाल , युवा-अवस्था , विवाह के बाद तथा वृद्धावस्था में भी स्त्रियों के लिए ` न स्त्री स्वातन्त्र्यमर्हति ' के नियम का पालन किया जाता था ।
रोम के देवी-देवता : -- ग्रीस की तरह रोम में भी अनेक देवी-देवताओं की पूजा होती थी ।
प्रत्येक आकृति के पदार्थ सूर्य , चन्द्रमा आदि को देवता का रूप देकर उनकी पूजा की जाती थी ।
जीवन का हर एक विभाग किसी-न-किसी देवता से सम्बद्ध होता था ।
प्रत्येक घर में किसी-न-किसी देवता की मूर्ति स्थापित होती थी और पुष्प , नैवेद्य तथा धूपदीप से उसकी पूजा की जाती थी ।
हर एक परिवार के कुल-देवता अलग होते थे ।
प्राचीन भारत के ` मातृदेवो भव पितृदेवो भव ' की तरह प्राचीन रोम की संस्कृति में भी माता-पिता का देवता के समान आदर करने की शिक्षा बालकों को दी जाती थी ।
भारत के समान वहाँ भी पितरों की पूजा होती थी ।
हरेक छोटी-बड़ी बिरादरी या समुदाय के भी अलग-अलग देवता होते थे ।
हरेक ऋतु के देवता भी अलग-अलग होते थे ।
इसके अतिरिक्त जादू-टोना , जन्तर-मन्तर , ग्रह-नक्षत्र आदि पर भी उनका विश्वास था ।
शुभ अवसरों पर वहाँ भी द्वार पर बन्दनवार बाँधे जाते थे ।
यात्रा तथा अन्य कोई नया कार्य करने के पहले वहाँ के पण्डितों , पुजारियों से शुभ दिन , शुभ नक्षत्र या शुभ मुहूर्त पूछा जाता था ।
देऊनाग ` देऊनाग ' हिमाचल के मानव का ` जीऊ प्राण ' है ।
वह उसके सोते-जागते , उठते-बैठते , खाते-पीते , नाचते-गाते सभी कामों में साथ है ।
उसने उसका सम्पूर्ण जीवन ही देवमय बना दिया है ।
वह उसका मित्र है , सखा है , माता , पिता , भाई है ।
चूंकि वह सदा साथ रहता है , इस कारण उससे अपनत्व भी इतना है कि उसे ` तू ' कहकर बुलाया जाता है ।
वह परम देवता है , महादेऊ है ।
" किसी देश की भौगोलिक स्थिति वहाँ के इतिहास और संस्कृति को विशेष दिशा देते हैं ।
धार्मिक मान्यताओं के अध्ययन से यह बात और भी पुष्ट हो जाती है ।
अरब ने यदि असहिष्णु और अपरिवर्तनशील एकेश्वरवाद को जन्म दिया तो इसका मुख्य कारण उस प्रदेश की एकरंगी प्रकृति है , जहाँ सिवाय क्षितिज तक फैले रेगिस्तानी टीलों , इक्का-दुक्का नग्न चट्टानों और नीले पिघलते से आकाश में से बरसाती आग के कुछ नहीं है ।
इस स्थिति में मानव को अनायास एक ऐसी सर्वशक्तिशालिनी सत्ता की उपस्थिति का आभास हुआ जो सशक्त , क्रूर और कठोर है , जो चाहती है कि उसके सामने सब सिर झुकाएँ ।
दूसरी ओर भारत में जन्म लेने वाले धर्मों ने सर्वशक्तिशालिनी सत्ता को स्वीकार किया , लेकिन उसमें असहिष्णुता और हिंसा के गुणों को नहीं देखा ।
उन्होंने सहिष्णुता , विश्वबन्धुत्व और अहिंसा पर बल दिया है ।
इस प्रकार की विचारधारा का सीधा सम्बन्ध यहाँ की प्रकृति से है जो अनेकानेक रंग-रूप और स्वरों में मुखरित हुई है ।
यहाँ की शस्यश्यामला भूमि , पुष्प और फलों से लदे वृक्ष , मादक उषा और मनोहर सन्ध्या ने मानव-मन पर एक इन्द्रजाल-सा फेंका , किन्तु साथ में उसे एक अनूठी सजीवता भी दी , जिससे वह अपनी वस्तु को श्रेष्ठ मानता ही है , दूसरों की वस्तु को भी बुरा नहीं कहता है ।
वह अपने मत की पुष्टि करता है , उस पर विश्वास रखता है , किन्तु दूसरे के मत का , विश्वासों का खंडन भी नहीं करता है ।
वह अपनी बात दूसरों पर लादना नहीं चहता ।
वह मानता है कि सभी मतों , विश्वासों में कुछ न कुछ सच्चाई है , इसलिए वह चाहता है , वे भी फलें-फूलें ।
वह सहअस्तित्व के आदर्श का पालन कर उससे समझौता कर लेता है और उसे समानता प्रदान करता है ।
प्रकृति के दो रूप पवर्तीय क्षेत्र की प्रकृति सभी रूपों में प्रकट होती है ।
उसका सुन्दर लुभावना रूप भी और विकृत विकराल स्वरूप भी देखने को मिलता है ।
वस्तुतः पहाड़ी प्रदेश की प्रकृति विरोधी गुणों का सम्मिश्रण है जो एक साथ सुन्दरता और भयानकता लिए है और यही उसकी विशिष्टता है ।
मन के लिए यह प्रकृति अनुपम सौन्दर्य का खजाना है , किन्तु शरीर के लिए यह क्रूर , कठोर , कुचल देने वाला तत्व बन जाती है ।
बर्फ से ढके शिखरों का सौन्दर्य , हरी-भरी उपत्यकाएँ और चरागाहें , रंग-बिरंगे पुष्प , गहन जंगल , गहराई में गिरती फेनिल सरितायें , कलकल करते झरने और चहचहाते पक्षी यहाँ के मानव को प्रकृति के वैभव और मादकता का भागीदार बना देते हैं ।
दूसरी ओर कठोर जीवन , जीवन पर लदी कठोरता का भार , सीधी , तीखी रीढ़-सी पर्वत की चढ़ाई और वैसा ही सीधा-तीखा जीवन , हिंसक पशुओं की भरमार और प्रकृति की प्रचंडता तथा उसके क्रूर प्रभावों से संघर्ष मानव का मजाक-सा उड़ाते दीख पड़ते हैं ।
इन विपरीत तत्वों को देख यहाँ का मानव प्रकृति के डरावने रूप से सहम जाए तो आश्चर्य क्या ?
प्रकृति के कोमल रूप ने पहाड़ी मानव के मन को झंकृत किया और कठोरता ने कदम-कदम पर डर और बेसहारे के भाव को जन्म दिया ।
एक स्वरूप उसके कंठ की निर्झरिणी के बांध को तोड़कर एक सरस , मधुर धारा से जन-मन को सींचने में समर्थ हुआ , उसके अंग-प्रत्यंग को थिरकाने का कारण बना , तो दूसरे स्वरूप ने उसे डरपोक बनाकर उसके मस्तिष्क को सदा सुरक्षा ढूंढ़ने पर मजबूर किया ।
उसकी अधपक्की बुद्धि , उसकी अविकसित कल्पना आरम्भ में किसी स्वतंत्र अस्तित्व वाले तत्व का सृजन न कर पाई , फलतः उसने प्रकृति के दीखने वाले उपकरणों में ही इस माध्यम को ढूंढ़ा होगा ।
पत्थरों के टुकड़ों से उसने शायद शिकार किया , अपने शत्रुओं पर प्रहार किया , अपने आपको हिंसक जीवों से बचाया , इसलिए उसी पत्थर के टुकड़े में उसे सुरक्षा दिखी और धीरे-धीरे उसमें देवत्म का आरोप किया , यह साधारण तीखा पत्थर पहले शिला बना , फिर गोलाकार की पिंडी ।
जिस मिट्टी पर वह खड़ा था , उसने उसके लिए कन्दमूल , धान्य उगाया , जिससे उसके पेट की ज्वाला शान्त हुई ।
उसमें भी उसे सुरक्षा मिली , और उसके मन में सुरक्षा की भावना दृढ़ हुई , इसलिए वह मिट्टी भी , वह धरती भी देवता बनी ।
वृक्षों से फल मिले , छाया मिली , वह भी देवता बना और आकार में जितना बड़ा , जितना घना पत्तीदार , फैलावदार विशाल वृक्ष रहा उतना ही बड़ा उसका महत्व दिखा ।
इसलिए बड़ , पीपल और देवदारु में देवत्म माना गया ।
त्राण पाने के लिए , सर्दी-गर्मी , आंधी-तूफान से बचने के लिए , सिर छिपाने के लिए जो गुफा मिली , उसमें भी उसे देवत्व दिखा , क्योंकि वह भी तो सुरक्षा का माध्यम था ।
पीने के लिए जल आवश्यक है ।
उसके बगैर जीवन चल ही नहीं सकता , अतः जल भी देवता बना , और आज तक बना चला आ रहा है ।
इस प्रकार सर्वप्रथम उसने प्रकृति के इन पार्थिव उपकरणों में देवत्व देखा और फलस्वरूप पत्थर , वृक्ष , भूमि , वनस्पति , गाड़ , धार , घराट , गिरि गह्रर सभी में देवता मिले , सभी देवता बन गए ।
उसके बाद उसकी नजर ऊपर उठी , इधर-उधर गई ।
सूर्य निकला , अनोखा , आश्चर्यचकित करने वाला , जीवन देने वाला ।
चन्द्रमा की शीतलता , कोमलता , कमनीयता पर मोहित हुआ ।
उनके व्यापार को समझ न सका , वे देवता बन गए , कल्याणकारी , रक्षक ।
इसी कड़ी में पवन में भी देवत्व आरोपित हुआ और जोगिणें देवता बनीं ।
कुछ प्राकृतिक व्यापार भयानक थे , डरावने थे , ये व्यापार दैत्य , राक्षस कहलाए ।
आनन्द व डर
इस प्रकार पर्वतीय मानव के मन में आनन्द और डर के भाव ने साथ-साथ जन्म लिया ।
यह स्थिति स्वाभाविक ही थी ।
आनन्द के भाव ने समय बीतने पर किसी ऋषि के मुख से यह कहलवाया कि ` आनन्दाद्धयेव खलू भूतानि जायन्ते ' , अर्थात् आनन्द से ही भूतमात्र उत्पन्न होते हैं ।
जेम्स जी. फ्रेजर , वस्टेर मार्क और एस. रैनेक जैसे प्रकृति के पाश्चात्य अन्वेषकों ने उल्लास को मानव अभिव्यक्ति का मूल कारण माना है ।
वे आदिम जातियों के रीति-रिवाज का गम्भीर अध्ययन करने पर इस निष्कर्ष पर पहुँचे थे ।
उन्होंने महसूस किया कि अतिशय भावावेग की अभिव्यक्ति का पहला प्रयत्न नृत्य के माध्यम से हुआ है ।
संगीत और भाषा के साथ नृत्य मानवीय अभिव्यक्ति का सबसे पुराना प्रयत्न है ।
यह मजे की बात है कि जहाँ दूसरी कलायें क्रमशः विकसित होती गई हैं वहाँ नृत्य कला अपनी आदिम अवस्था में ही चोटी पर पहुँची मालूम पड़ती है ।
डॉ. कर्ब शेख्स ने ` वल्ड हिस्ट्री आफ डान्स ' ने कहा है कि " यह बात कुछ विचित्र-सी लगेगी कि प्रस्तर युग के बाद नृत्य कला ने बहुत ही कम ग्रहण किया है ।
रचनात्मक नृत्य का इतिहास प्रागैतिहासिक काल में शुरू होता है ।
" एक अन्य विद्वान सुसाली के. लैगर ने ` फीलिंग एण्ड फार्म ' में कहा है कि " नृत्य वन्य जीवन का सर्वाधिक गम्भीर बौद्धिक व्यापार है ।
देश और काल से परे किसी अज्ञात लोक के सामने होने का प्रयास है ।
नृत्य एक ऐसी मानस-धारणा है , जो व्यक्ति जनातीत है और जीवन और मृत्यु से व्यवहित होकर भी शेष प्रकृति से पलती है ।
इस दृष्टि से देखा जाए तो नृत्य का प्रागैतिहासिक मूल बिल्कुल आश्चर्य की बात नहीं है ।
" नृत्य सभी आदिम जातियों में मंडलावर्त नृत्य पाया जाता है ।
हमारे आदिम लोगों का प्रिय नृत्य नाटी रहा नाटी आज भी उसी प्रकार मंडल में नाची जाती है ।
नाटी जैसे मंडलावर्त नाच के केन्द्र में कोई-न-कोई ऐसी शक्ति होती है जो मानव से ऊपर है , अतिमानव है ।
हिमाचल में वह शक्ति देऊनाग , देवी-देवताया उसके गूर में रहती है ।
इसमें कोई शक नहीं कि इस तरह के नाच का मूल प्रेरक मनोभाव उल्लास है ।
विविध प्रकार की चालों से वलयित , तालों से नियंत्रित , सिलसिलेवार नाचे जाने वाला यह नाटी नृत्य जीवन के किसी अज्ञात रहस्य केन्द्र से उल्लसित होता है ।
जब भी मानव का मन खुश हुआ , चाहे वह विवाह का अवसर हो , फसल पक कर आ गई हो , समय पर उचित मात्रा में वर्षा हो गई हो या बसन्त ऋतु का आगमन हो , प्रकृति अपने यौवन पर हो , मनुष्य की चेतना ने उल्लास इसी नृत्य द्वार प्रकट किया ।
शायद यही कारण है कि हिमाचली मानव का समस्त जीवन एक तरह से नृत्य पर केन्द्रित है ।
नृत्य की नींव देवता है , मुख्य आधार देवता है ।
देवता स्वयं उसके नृत्य का साझेदार है , वह स्वयं नाचता है , लोगों को नचाता है ।
यदि देऊ नहीं तो नाच भी नहीं , नाच नहीं तो मेला नहीं , यदि मेला नहीं , तो जीवन में रखा ही क्या है ?
राहुल सांकृत्यायन के शब्दों में " इन लोगों के जीवन से देवता निकाल दो , तो जीवन सूना , नीरस अथवा यों कहें निरर्थक हो जाएगा ।
जीवन में इतना बड़ा स्थान रिक्त हो जाएगा और जीवन अत्यन्त रूखा लगेगा ।
" लेकिन ये लोग डर को कैसे भूल जाएँ ?
आस-पास की भूमि से कैसे विमुख रहें ?
वे उड़ान में ही खोए रहते , नृत्य में ही भूले रहते यदि वास्तविकता उन्हें कदम-कदम पर ठोस भूमि पर टिके रहने को मजबूर न करती ।
क्षितिज की समीपता ऊँची-ऊँची चोटियों से घिरी उपत्यकाएँ , गहन वन और उन वनों के शेर , चीते , बाघ , भालू जैसे हिंसक जीव , बड़े-बड़े शैल , ढंकार , चट्टान , गहरे खड्डे और बड़ी तेज बहाव वाली हिमानी जल की तीखी चीरती-सी धाराएँ , इन सबने मिलकर उन्हें अपने स्थान से ही चिपके रहने को मजबूर किया ।
उनका बस चले तो अपने घर से , गाँव से , खेतों से बाहर निकालें ।
सद् एवं असद् शक्तियाँ शुरू-शुरू में तो पहाड़ी मनुष्य निरन्तर प्रकृति से लड़ता रहा है ।
पहाड़ का उसका जीवन ही बड़े जोखिम का है ।
जरा-सी चूक हुई कि हजारों फुट नीचे खड्ड में जा गिरे या किसी तेज नदी की लपेट में आ जाए ।
सामान्यतः आठ-दस महीने ही खुल कर घर से बाहर-भीतर आ पाते हैं ।
बाकी दिनों कटु पवन के थपेड़ों , बर्फीले झंझावत और फुटों बर्फ से दो-चार होना पड़ता है ।
उन्हें खतरा महसूस हुआ अपने चारों ओर के प्राकृतिक उपकरणों से ।
वृक्षों , पत्थरों , चट्टानों ने उन्हें हराया , डराया , हानि पहुँचाई ।
वे डर गये ।
जैसा हम देख चुके हैं , उन्होंने इन तत्वों से बचने के लिए कोई माध्यम ढूंढ़ा ।
दूसरी ओर उन्होंने इन क्रूर प्रतीकों , आत्माओं और पदार्थों को भी तुष्ट करने का संकल्प किया , उनकी मनौती मनानी शुरू की ।
उनमें ही देवत्व आरोपित कर दिया ।
किसी सीमा तक अभय तो जरूर हुए , लेकिन महसूस किया कि कष्टों का , डर का अन्त नहीं हो पाता है ।
उन्हें अपनी ही परछाईँ का डर समा गया ।
आधिव्याधि ने उनका पीछा नहीं छोड़ा ।
वे सोचते गए और आखिर में इस नतीजे पर पहुँचे कि इस प्रकार के कोई और भी क्रूर तत्व होंगे जो अदृश्य हैं , जो खुलकर सामने नहीं आते , जिनसे प्रतिदिन का वास्ता नहीं है , लेकिन जो नुक़सान पहुँचाने में कभी नहीं झिझकते ।
नतीजा यह कि मानव ने क्रूर शक्तियों की कल्पना की और ऐसी क्रूर शक्तियों को नाम भी आसानी से मिल गए - असुर दैत्य , राक्षस और दानव ।
मजेदार बात यह कि ये नाम उन जातियों युद्ध में पराजित किया था ।
ये जातियाँ सरस्वती सिन्धु-सभ्यता के प्रारंभिक दिनों में शायद हार गई थीं , इसी कारण " जो जीते सो राम , जो हारे सो रावण " वाली कहावत के मुताबिक बेचारी ये जातियाँ क्रूर तत्वों के पयार्य बन गईं और वाणासुर , जो हिमालय के बहुत बड़े भाग का शासक था , शायद ऋग्वैदिक शम्बर के समान , वह असुर बना दिया गया , वह दानव बन गया ।
इसी तरह सतलुज-सरस्वती क्षेत्र का प्रतापी किरमत दानु नरभक्षक कहलाया ।
उधर व्यास उपत्यका का हिडिम्ब राक्षस बना और चन्द्रभागा का तांडी भी उसका भाई-बन्धु गिना जाने लगा ।
क्रूर तत्त्वों के इसी भाव ने प्रेतात्मा का सृजन किया ।
अपने से अधिक शक्तिशाली प्राणी , जिसे उसके जीवनकाल में वे जीत न सके और जिसके हाथों-त्रस्त रहे , मृत्यु के उपरान्त भी वह भय का कारण बना रहा ।
समय बीतने पर इस तरह के मृत राजाओं , सरदारों , मुखियों और नेताओं की एक और श्रेणी बन गई ।
स्त्रियाँ डाकिनियाँ , चुडैलें बनीं , कुछ जोगणें कहलाईं और पुरुष दैत्य और राक्षस ।
इतना ही नहीं , पहाड़ी मनुष्य प्रकृति के प्रायः सभी तत्त्वों से डरने लगा ।
बिजली , जोर की वर्षा , बादलों की गड़गड़ाहट , जलप्रपात का घोर गर्जन उसे भयाक्रान्त करने लगा और उसने उनमें कुछ क्रूर गुम और कुछ सद्गुणों का आरोप कर उन्हें भी देऊ बना दिया ।
पर्वत शिखर को काली कहा , तेज हवा को ` लांकडा वीर ' ।
असुरों के साथ रहने से कई बार ये ` लांकड़ा वीर ' नरभक्षी भी बन गए ।
इस प्रकार के नरभक्षी लांकड़ा देऊ का जोर सराहन की भीमाकाली के मंदिर में माना जाता रहा है ।
यह लांकडा मनुष्यों को अपनी बलि देने के लिए प्रेरित करता था ।
उधर देवदरु के प्रत्येक बड़े तने में भी पहाड़ी मानव को एक देऊ बसा हुआ दिखा और उसके प्रतीक निमित्त तने के पास एक शिला बैठा दी और तने पर लोहे-ताँबे के टुकड़े गाड़ दिए ।
उसने गुफा-गृह में पड़ी कंकरियों में भी देवी देऊ की आत्मा देखी और जब कभी वह उस गुफा के पास से गुजरा , सुस्ताने के लिए रुका या रात बिताने के लिए ठहरा उसने उन कंकरियों के ढेर में अपने हिस्से की भी एक कंकरी जोड़ दी ।
इस कंकरी जोड़ने में सुरक्षा की कामना ही रही ।
पहाड़ी मनुष्य पर्वत-शिखर पर अकेले चढ़ते हुए डरता है , गुफा में प्रविष्ट होने से झिझकता है , देवदारु के निकट जाना नहीं चाहता ।
परन्तु करता वही है , जो करना नहीं चाहता ।
वह पर्वत पर अकेले चढ़ता है ।
वह चढ़ता ही नहीं , अक्सर अरनी भेड बकरियों सहित वह पर्वत-शिखर को अपना डेरा ही बना डालता है ।
गुफा में प्रवेश ही नहीं करता , उसे रैनबसेरा बना लेता है और अपने रेवड़ के साथ उसी में महीनों रहता है ।
देवदारु को काटता है , चीरता है ।
डोगरों की विश्वविख्यात वीरता संभवतः डर को जीतने के इसी भाव की अभिव्यक्ति है ।
पर क्या वह सचमुच डर से बच गया ?
इस प्रकार उसके जीवन में डर और निडरता का सदा चलने वाला संघर्ष है , जिसने देव और किसी पारलौकिक शक्ति में उसका विश्वास जागृत किया ।
हम कह सकते हैं कि उसके विश्वास प्राकृतिक और भौतिक बाधाओं , उनके रहस्यों और अदृश्य शक्तियों के अज्ञानग्रस्त कौतूहल से संबंधित है , इसलिए उनमें पारलौकिक तत्त्व महत्वपूर्ण हो उठा है ।
उसने वनस्पतियों और जीवों में पारलौकिक शक्ति के दर्शन ही नहीं किए , वरन् उसने जड़ और चेतन को अपने अन्तर्जगत की भावना से भिन्न एक व्यक्तित्व भी प्रदान किया ।
इस व्यक्तित्व में जैसा हम पहले कह चुके हैं , अनिष्ट कारक और मांगलिक गुणों का भी उसने आरोप किया तथा जो देवी देऊ केवल दंड देते , कठोरता बरतते , अनिष्ट करते , वे अवसर पड़ने पर अब सहायता भी करने लगे , उनमें करूणा का भाव जागा और वे कल्याणकारी बन गए ।
इससे पूर्व पूजा के पात्र यदि प्रत्येक अपराध या भूलचूक को अक्षम्य और दंडनीय समझते थे , तो यह नया व्यक्तित्व क्षमा करना भी जानता था , दंड के स्थान पर वरदान भी दे सकता था ।
इस प्रकार की भावना के उपयुक्त सिद्ध हुआ शिव या महादेऊ , जिसका प्रभाव इस प्रदेश के जन-जीवन पर अत्यन्त व्यापक है ।
मनोविज्ञान की पद्धतियाँ
मनोविज्ञान मन का विज्ञान है ।
इसे मन का विज्ञान इसलिए कहते हैं कि इसके अध्ययन की पद्धतियाँ भी वैज्ञानिक होती हैं ।
लेकिन मनोवैज्ञानिक अध्ययन की कुछ ऐसी भी पद्धतियाँ हैं जिन्हें हम पूर्ण रूप से वैज्ञानिक नहीं कह सकते ।
इसके पूर्व कि हम वैज्ञानिक अध्ययन की पद्धतियों से परिचय प्राप्त करें हमारे लिए यह आवश्यक है कि हम वैज्ञानिक पद्धति की विशेषताओं से परिचित हो लें ।
वैज्ञानिक पद्धति का अभिप्राय ( Meaning of Scientific Method ) वैज्ञानिक पद्धति में इस बात पर बल दिया जाता है कि जो कोई भी तथ्य हो उसका आधार वस्तुनिष्ठ होना चाहिए ।
किसी एक व्यक्ति के कथन अथवा प्रेरक्षण को वैज्ञानिक पद्धति में स्वीकार नहीं करते ।
वैज्ञानिक पद्धति में यह कोशिश की जाती है कि जो भी बातें मालूम की जायें वे विश्वसनीय हों ।
इससे यह स्पष्ट है कि वैज्ञानिक पद्धति में किसी एक व्यक्ति के कथन का कोई महत्व नहीं है ।
यह तथ्य और भी स्पष्ट होगा जब हम मनोविज्ञान की विभिन्न पद्धतियों पर विचार करेंगे ।
कुशल वैज्ञानिक विधिवत प्रयोगों एवं परीक्षणों द्वारा सही सामग्रियों को प्राप्त करने का प्रयास करते हैं ।
उपलब्ध तथ्यों के आधार पर नियमों एवं सिद्धान्तों की रचना करते हैं ।
वैज्ञानिक तटस्थ भाव से , बिना किसी पूर्व धारणा से प्रभावित हुए अनुसंधान कार्य करता है ।
अनुसंधान सम्बन्धी सिद्धान्तों के अनुसार संकलित तथ्य अधिक विश्वसनीय होते हैं ।
मनोविज्ञान में नूतन विधियों की खोज का कार्य चलता है , जिससे मनोविज्ञान के ज्ञान भण्डार की निरन्तर अभिवृद्धि होती रहती है ।
यही कारण है कि आज मनोविज्ञान के क्षेत्र में वैज्ञानिक विधियों का उपयोग बढ़ रहा है ।
वैज्ञानिक पद्धति के प्रयोग से अनेक लाभ हैं ।
मनोविज्ञानिक अध्ययन में वैज्ञानिक दृष्टिकोण को इसलिए अपनाते हैं कि इसके द्वार जो कुछ तथ्य प्राप्त किया जाता है वह आत्मनिष्ठ न होकर वस्तुनिष्ठ होता है ।
इसके अतिरिक्त वैज्ञानिक पद्धति से यह भी लाभ है कि इसमें हम माप परीक्षण और प्रयोग के द्वार स्पष्ट और सुनिश्चित फल प्राप्त करते हैं ।
संख्या शास्त्र की सहायता से अध्ययन किये जाने वाले परिवर्त्य के विषय में हम निश्चित बातें प्राप्त कर सकते हैं ।
वैज्ञानिक पद्धति का सबसे बड़ा लाभ यह है कि इसके द्वारा किसी तथ्य की पुनः परीक्षा की जा सकती है ।
प्रयोग के लिए जो नियम आवश्यक हैं उन्हें पुनः स्थापित करके हम किसी सामान्य नियम की जाँच कर सकते हैं ।
इस प्रकार वैज्ञानिक पद्धति विश्वसनीय , स्पष्ट और सुनिश्चित तथा पुनः परीक्षण के योग्य तथ्यों को प्राप्त करने में सहायक होती है ।
मनोविज्ञान की विभिन्न पद्धतियाँ ( Different Methods in Psychology ) मनोविज्ञान की प्रचलित वैज्ञानिक अध्ययन विधियों के अन्तर्गत प्रमुख रूप से निम्न चार पद्धतियाँ सम्मिलित है -- 1. अन्तर्दर्शन विधि ( Introspection Method ) 2. निरीक्षण या अवलोकन विधि ( Observation Method ) 3. नैदानिक विधि ( Clinical Method ) 4. प्रयोगिक विधि ( Experimental Method ) अन्तर्दर्शन विधि ( Introspection Method ) अन्तर्दर्शन एक प्रकार का ` आत्म-निरीक्षण ' है , जिसमें हम किसी मानसिक क्रिया के दौरान अपने भावों का निरीक्षण और विश्लेषण करते हैं और उठने वाले भावों का विवरण देते हैं ।
वुडवर्थ का कथन है कि , " हम उसके व्यवहार का बाह्रा निरीक्षण कर सकते हैं , किन्तु वह अपने विचारों , अनुभूतियों और अभिप्रायों तथा वह क्या देखता , सुनता और जानता है , आदि के विषय में हमें भीतरी जानकारी प्रदान कर सकता है ।
जब व्यक्ति स्वयं अपनी क्रियाओं का निरीक्षण करता है तो इसे अन्तर्दर्शन कहते हैं ।
" मनोवैज्ञानिक अध्ययन एक ऐसी पद्धति है जिसके द्वारा कोई व्यक्ति अपने मानसिक व्यवहारों का वर्णन करता है ।
उदाहरण के लिए किसी व्यक्ति से यह पूछा जाए कि जब अपने घर से कालेज जाते हैं तो आपके मन में कौन-कौन से विचार उठते हैं ।
इस प्रकार अन्तर्दर्शन की पद्धति में व्यक्ति स्वयं अपने मानसिक कार्यों और व्यवहारों का वर्णन करता है लेकिन क्या यह सम्भव है कि व्यक्ति अपने सभी मानसिक कार्यों और व्यवहारों का सही-सही वर्णन कर सके ।
यह देखा गया है कि जब व्यक्ति अन्तर्दर्शन द्वारा अपनी इच्छाओं और भावनाओं का वर्णन करता है तो सभी बातें सही तौर पर याद नहीं कर पाता ।
उसने जो कुछ कहा है वह सच है यह भी मालूम करना कठिन है ।
इसलिए अन्तर्दर्शन की पद्धति में सबसे पहला दोष यह है कि इसके द्वारा ज्ञात हुई बातों की सच्चाई को परखा नहीं जा सकता ।
अन्तर्दर्शन की पद्धति में केवल एक व्यक्ति अपने विषय में बातें बताता है ।
वे बातें सच हैं या झूठ यह वह व्यक्ति स्वयं भी नहीं जानता ।
क्योंकि अनेक मानसिक कार्य ऐसे हैं जिनके विषय में स्वयं व्यक्ति भी सचेत नहीं होता ।
अन्तर्दर्शन पद्धति की दूसरी त्रुटि यह है कि इसका उपयोग पशुओं और छोटे बालकों के मनोवैज्ञानिक अध्ययन में नहीं किया जा सकता ।
स्पष्ट है कि पशु और बालक भाषा की दृष्टि से अयोग्य होते है ।
पशु तो मानव भाषा को जानते ही नहीं और छोटे बालक भी अपने विचारों को व्यक्त करने में असमर्थ होते हैं ।
ऐसी दशा में अन्तर्दर्शन पद्धति का उपयोग मनोवैज्ञानिक पद्धति में बहुत ही सीमित रूप से किया जा सकता है ।
इसी भाँति मनोव्याधि से पीड़ित व्यक्ति भी इस पद्धति द्वारा अपनी मनोदशा का वर्णन करने में असमर्थ रहते हैं क्योंकि इस क्रिया को सफलतापूर्वक सम्पन्न करने के लिए अत्यन्त संतुलित अभिव्यक्ति कुशल तथा विचारशील मानसिक स्थित वाले व्यक्ति की आवश्यकता होती है ।
ऐसी मानसिक स्थिति वाले व्यक्तियों के लिए भी अन्तर्दर्शन दुःसाध्य क्रिया है क्योंकि इसमें व्यक्ति को अपने आप को दो भागों में विभाजित करना पड़ता है -- एक तो अनुभव करने वाला ` निरीक्षित ' अंग तथा दूसरा निरीक्षण करने वाला निरीक्षक अंग ।
जब इस प्रकार से आत्मभाजन का सचेतन प्रयास किया जाता है तब अध्ययन की जाने वाली मानसिक अनुभूतियाँ ही लुप्त हो जाती हैं ।
पुरानी कहावत है कि जब क्रोध आए तो दस तक गिनती गिनो अर्थात अनुभवकृत भावनाएँ आत्मचेतना के उदय से तथा विषयान्तर से स्वयं ही समाप्त हो जाती हैं ।
तब अन्तर्दर्शन का प्रयोग क्यों और कैसे होता है ।
हमारी अनुभूतियाँ लुप्त होने पर भी अपनी छाप हमारी चेतना पर छोड़ जाती हैं ।
यहीं उनकी अवशिष्ट स्मृति अंतरदर्शन में सहायक हो जाती है ।
यद्यपि क्रोध , भय , क्षुधा आदि का अनुभव वर्तमान रहने पर हम निरीक्षणकर्ता की स्थिति को नहीं प्राप्त कर पाते तो भी इस स्थिति में आने पर इन अनुभूतियों की छाया हमें अध्ययन तथा अवलोकन के लिए उपलब्ध हो जाती है ।
इस दृष्टि से अन्तर्दर्शन वस्तुतः पुनरवलोकन ( Retrospection ) मात्र है ।
इस विधि का प्रयोग पूर्णतया तो इसलिए नहीं समाप्त किया जा सकता कि मानसिक तथ्यों के गुणात्मक विवेचन ( Qualitative Analysis ) का एकमात्र आधार यही है ।
उनके इस पक्ष का प्रत्यक्ष ज्ञान हमें अन्य किसी भी पंक्ति से नहीं प्राप्त हो सकता ।
किन्तु उपरोक्त त्रुटियों की सम्भावना के कारण इस पद्धति को अत्यन्त नियन्त्रित ढंग से पूरक पद्धति की भाँति काम में लाया जाता है ।
इस पद्धति की त्रुटियों से मुक्त कुछ अन्य पद्धतियों से अधिक काम लिया जाता है ।
अन्तर्दर्शन की अवस्थाएँ ( Stages of Introspection ) अन्तर्दर्शन की निम्नलिखित तीन प्रमुख अवस्थाएँ हैं : ( 1 ) जब व्यक्ति स्वयं अपनी मानसिक क्रियाओं पर विचार करता है या किसी कार्य का कारण ढूँढ़ता है ।
( 2 ) जब व्यक्ति कोई कार्य करते-करते उसके अच्छे या बुरे होने की बात स्वतः सोचने लगता है ।
( 3 ) तीसरी दशा उद्देश्यपूर्ण कही जा सकती है ।
व्यक्ति अन्तर्दर्शन विधि का प्रयोग अपने को सुधारने के लिए कर सकता है ।
वह यह जानता है कि किस प्रकार की परिस्थिति में उसके मन की कैसी प्रतिक्रिया होती है ।
यह प्रतिक्रियाएँ वांछनीय हैं अथवा अवांछनीय ।
यह जानकर वह अपने पिछले अनुभव के आधार पर , उन्हें वांछित दिशा में मोड़ने के हेतु अन्तर्दर्शन का सहारा लेता है ।
अन्तर्दर्शन विधि से लाभ ( Advantages of Introspection Method ) अन्तर्दर्शन विधि से निम्नलिखित लाभ हैं : ( 1 ) एक ही व्यक्ति होता है जो स्वयं निरीक्षण करता है ।
( 2 ) इसे वह तटस्थतापूर्वक कर सकता है ।
( 3 ) जब चाहे तब कर सकता है ।
( 4 ) कीमती साजसज्जा से युक्त प्रयोगशालाओं की आवश्यकता नहीं होती ।
( 5 ) प्राप्त सूचना निरीक्षणकर्ता के लिए मौलिक ( First Hand ) होती हैं ।
( 1 ) अन्तर्दर्शन पद्धति में एक ही व्यक्ति की आवश्यकता होती है ।
व्यक्ति स्वयं अपने आप आत्मनिरीक्षण करता है और अपने कार्यो की रिपोर्ट देता है ।
यह सूचना उनके लिए विश्वस्त एवं नयी होती है ।
( 2 ) यह क्रार्य वह स्वयं तटस्थतापूर्वक करता है अथवा तटस्थ होकर करने का प्रयास कर सकता है क्योंकि वह बिना किसी पूर्वधारणा से आत्मनिरीक्षण करने की स्थिति में होता है ।
वह अपनी मानसिक क्रियाओं अथवा अनुभूतियों का निरीक्षण ठीक उसी प्रकार कर सकता हैं मानो वह किसी बाह्य वस्तु का निरीक्षण कर रहा हो ।
( 3 ) अन्तर्दर्शनकर्ता जब चाहे अपना कार्य कर सकता है , इस कार्य के लिए वह पूर्णतः स्वतन्त्र होता है , तथा इच्छानुसार कार्य करने के लिए अपना समय चुन सकता है ।
( 4 ) इस विधि का सबसे बड़ा लाभ यह है कि इसके लिए किसी प्रयोगशाला की आवश्यकता नहीं होती ।
प्रयोगशाला संचालन के लिए कीमती सामानों एवं अनेक सहायकों की आवश्यकता होती है ।
अतः विधि बिना किसी विशेष व्यय के काम में लायीं जा सकती है ।
( 5 ) इसकी कुछ सीमाएँ भी हैं ।
यह तो मानना ही होगा कि स्वयं ही अपनी प्रक्रियाओं एवं अनुभूतियों का निरीक्षण करना बह्मागत निरीक्षण की अपेक्षा कठिन कार्य है ।
परन्तु थोड़े अभ्यास द्वारा इसे दूर किया जा सकता है ।
इस प्रकार अन्तर्दर्शन आत्मविश्लेषण तथा आत्मदर्शन की सर्वश्रेष्ठ विधि है ।
यदि प्रत्येक व्यक्ति इस विधि का प्रयोग तटस्थ भाव से कर सके तो इसके निष्कर्ष निर्दोष हो सकते हैं ।
इतना ही नहीं यह विधि व्यक्ति के सुधार के द्वारा समाज सुधार का माध्यम भी बन सकती हैं ।
अन्तर्दर्शन विधि के दोष ( Demerits of Introspection Method ) मनोविज्ञान की परम्परागत विधि होने के कारण इसकी त्रुटियों की ओर ध्यान देने के लिए मनोवैज्ञानिकों को पर्याप्त समय मिला ।
इसका मुख्य कारण विज्ञान का प्रभाव था ।
जब मनोविज्ञान को एक शुद्ध विज्ञान माना जाने लगा , तो अन्तर्दर्शन विधि की अनेक त्रुटियों की ओर मनोवैज्ञानिकों का ध्यान गया ।
इस विधि में निम्नलिखित दोष बताये जाते हैं : ( 1 ) विधि की कठिन प्रकृति -- इस विधि के विषयों में यह कहा जाता है कि यह बहुत कठिन है ।
सभी इसमें सफल नहीं हो सकते ।
इस प्रकार की खोज का आधार कुछ सामग्री का अभाव है ।
जड़ वस्तुओँ की अपेक्षा मानसिक क्रियाओं पर अवधान करना कठिन है ।
मनोवैज्ञानिकों का मत है कि अन्तर्दर्शन का अभ्यास कराया जा सकता है ।
अभ्यास हो जाने पर इस विधि का सफलतापूर्वक प्रयोग किया जा सकता है ।
( 2 ) स्वयं के प्रति पक्षपात की सम्भावना -- इस विधि के अन्तर्गत व्यक्ति में आत्मप्रेम की भावना होती है ।
अतः वह स्वयं के प्रति अवश्य कुछ न कुछ पक्षपात करता है ।
इस प्रकार , प्राप्त निष्कर्षो के आधार पर नियम एवं सिद्धातों की रचना सम्भव नहीं है ।
इस त्रुटि को दूर करने के लिए यह आवश्यक है कि अन्तर्दर्शक को अन्तर्दर्शन करने के पूर्व पर्याप्त अभ्यास कराया जाय ।
दूसरे यह कि किसी परिस्थिति विशेष में एक ही प्रकार की मानसिक क्रियाओं की अनेक अन्तर्दर्शी रिपोर्ट करे तो उसे विश्वसनीय सामग्री प्राप्त हो सकती है ।
ऐसे निष्कर्षो के आधार पर बनाये गये नियम वैज्ञानिक माने जा सकते हैं ।
( 3 ) चंचल एवं गतिशील मनोदशा -- मनुष्य की अधिकांश मानसिक क्रियाएँ इतनी चंचल तथा गतिशील होती हैं कि उनका अन्तर्दर्शन सम्भव ही नहीं , अर्थात व्यक्ति जब अन्तर्दर्शन करने लगता है तो उसकी वह मनोदशा लुप्त हो जाती है ।
उदाहरण के लिए , क्रोध पर विचार करते समय क्रोध नहीं रहता ।
क्रोध की दशा में अन्तर्दर्शन सम्भव नहीं है ।
जेम्स रॉस का मत है कि यद्यपि अन्तर्दर्शन हर स्थान पर सम्भव होता है , परन्तु यह प्रत्येक दशा में सम्भव नहीं होता ।
इस त्रुटि को दूर करने के लिए यह किया जा सकता है जब कोई मानसिक क्रिया अथवा प्रतिक्रिया हो , तो उसे अबाध गति से चलने देना चाहिए ।
क्रिया समाप्त होते ही स्मृति की सहायता से उसका निरीक्षण करना चाहिए ।
जेम्स रॉस का मत है कि इस कठिनाई को दूर करने का एकमात्र उपाय है स्मृति ( Memory ) ।
स्मृति द्वारा मूल स्थिति को पुनः प्राप्त किया जा सकता है ।
मनोवैज्ञानिक भाषा में स्मृति की सहायता से निरीक्षण को अनुदर्शन कहते हैं ।
इससे लाभ यह है कि मानसिक क्रिया रुकने नहीं पाती और तत्काल उसका अन्तर्दर्शन भी हो जाता है ।
परन्तु मस्तिष्क की इस क्षमता के विकास के लिए पर्याप्त अभ्यास आवश्यक है ।
( 4 ) मन का विभक्त होना -- अन्तर्दर्शन में निरीक्षण करने वाला मन विभक्त हो जाता है , क्योंकि इस विधि में अनुभवकर्ता और निरीक्षक दोनों एक ही व्यक्ति होता है ।
इसमें जो व्यावहारिक कठिनाई आती है वह यह कि मानसिक अनुभूति अवधान को इतना आकर्षित कर लेती है कि मस्तिष्क का अनुभव कार्य रुक जाता है ।
उदाहरण के लिए , यदि भय का अन्तर्दर्शन करना है , तो भय का निरीक्षण आरम्भ होते ही भय समाप्त हो जाता है ।
इस कठिनाई को भी अनुदर्शन की विधि से सुलझाया जा सकता है ।
( 5 ) तार्किक दृष्टि से दोषपूर्ण -- अन्तर्दर्शन के विरुद्ध यह तर्क दिया जाता है कि एक ही व्यक्ति को अनुभवकर्ता और निरीक्षक दोनों का कार्य करना पड़ता है ।
ये कार्य परस्पर विरोधी हैं ।
अतः तार्किक दृष्टि से यह विधि दोषपूर्ण है ।
भले ही तार्किक दृष्टि से यह उचित न हो पर व्यवहारतः ऐसी कोई बात नहीं है ।
उदाहरण के लिए , एक रोगी को लीजिए ।
वह रोग के कष्ट का अनुभव करता है और साथ ही अपना हाल भी बताता जाता है ।
ऐसे और भी उदाहरण हो सकते हैं ।
जब इस प्रकार के तथ्य हमारे सामने हों तो उसे मानना ही होगा ।
यह भी कहा जाता है कि जब सिद्धान्त और तथ्य ( यथार्थ ) में विरोध हो तो यथार्थ को ही मानना चाहिए ।
इसलिए इस आपत्ति में भी बल नहीं है ।
( 6 ) निष्कर्षो का परीक्षण सम्भव नहीं -- इस पद्धति के विरुद्ध कभी-कभी यह भी तर्क दिया जाता है कि यद्यपि अन्य प्राकृतिक विज्ञानों में एक से अधिक व्यक्ति एक वस्तु का अध्ययन कर सकते हैं , परन्तु दो मनोवैज्ञानिक एक ही भाव का निरीक्षण नहीं कर सकते ।
उदाहरण के लिए , जैसे शोक , आह्लाद या भय का सभी मनोवैज्ञानिकों का अनुभव एक समान न होगा ।
व्यक्ति भेद सदैव होगा ।
यद्यपि यह सही है कि मनोवैज्ञानिक एक ही संवेग का अध्ययन नहीं कर सकते , फिर भी विशेषज्ञों के सहयोग से इस कठिनाई में कमी की जा सकती है ।
एक विशेष प्रकार की मनोवृत्ति का कई मनोवैज्ञानिकों के साथ अध्ययन कर उनके परिणामों को परस्पर मिला कर कुछ निष्कर्ष अवश्य निकाला जा सकता है ।
( 7 ) सभी प्राणियों पर प्रयोग नहीं हो सकता -- उपर्युक्त सांकेतिक त्रुटियों के अतिरिक्त यह भी तर्क किया जाता है कि अन्तर्दर्शन की पद्धति का प्रयोग सभी प्राणियों पर नहीं किया जा सकता है ।
बच्चों , पागलों एवं पशुओं से अन्तर्दर्शन की अपेक्षा नहीं की जा सकती , क्योंकि वे अपना अन्तर्दर्शन कर ही नहीं सकते ।
अतः इसका क्षेत्र मनोविज्ञान की अन्य विधियों की अपेक्षा सीमित है ।
इस आपति के उत्तर में यह कहा जा सकता है कि क्षेत्र सीमित होते हुए भी इस पद्धति की सहायता से अनेक मनोवैज्ञानिक अध्ययन किये गये हैं और इसकी उपयोगिता में सन्देह नहीं है ।
सर्जनात्मकता की आवश्यकता और स्वरूप सर्जनात्मकता मानव के चिंतन की एक श्रेष्ठ उपलब्धि है ।
इसी के आधार पर हम आज की वैज्ञानिक और तकनीकी प्रगति को प्राप्त कर सके हैं ।
एक समय था जब मानव का जीवन एक जंगली प्राणी के समान था , जहाँ साधन-सुविधा और सुरक्षा दोनों का अभाव था ।
जैसे-जैसे मानव ने भिन्न भिन्न औजारों का निर्माण किया , नए-नए आविष्कार किए , वैसे वैसे उसके जीवन में परिवर्तन आया और इन्हीं के परिणामस्वरूप वह आधुनिक सभ्यता को प्राप्त कर सका ।
इन सबके पीछे सर्जनात्मक शक्ति ही थी जो मानव को आज के जीवनस्तर तक लाई ।
सर्जनात्मकता हमारे जीवन को सुखी और संपन्न बनाती है ।
वह आविष्कारक , अन्वेषक , लेखक या वैज्ञानिक जैसे कुछ विशिष्ट व्यक्तियों तक ही सीमित नहीं है ।
एक सामान्य व्यक्ति जो किसी साधारण धंधे , बढ़ईगीरी या सुनारी में लगा हुआ है वह भी सर्जनात्मक शक्ति द्वारा अपनी बनाई हुई चीज़ों में नवीन गुण , नवीन सौंदर्य उत्पन्न कर सकता है ।
किंतु सर्जनात्मकता के स्तर में अंतर होगा ।
एक महान वैज्ञानिक जिस स्तर पर कार्य करता है वही स्तर उस व्यक्ति का नहीं होगा जो किसी नए और आकर्षक फर्नीचर का निर्माण कर रहा है ।
किंतु दोनों प्रकार के कार्य सर्जनात्मकता के अलग अलग रूप हैं ।
जैसा आगे बताया जाएगा , सर्जनात्मकता का कार्य किसी वस्तु को अधिक अच्छा , संपन्न , फलदायी और उपयोगी बनाना है ।
बच्चे भी सर्जनात्मक हो सकते हैं या यों कहना चाहिए कि सर्जनात्मक क्रिया का अनुभव कर सकते हैं ।
यह अनुभव उनमें एक सर्जनात्मक अभिवृत्ति विकसित करने में सहायक होगा ।
उनके मन में यह विश्वास दृढ़ होगा कि मानव अपनी सूझबूझ से प्रत्येक समस्या को हल करने के उपाय निकाल सकता है और ये उपाय किसी सीमा तक संतोषप्रद हो सकते हैं ।
वह यह भी मानेगा कि प्रत्येक वस्तु संस्था , या संगठन में सुधार की गुंजाइश होती है ; गरीबी और दुख को कम किया जा सकता है और जीवन को अधिक सुखद बनाया जा सकता है ; ज्ञान की कोई सीमा नहीं है और यदि खोज की जाए तो नए ज्ञान का सर्जन किया जा सकता है तथा नई सूझबूझ पाई जा सकती है ।
इसके विपरीत वह व्यक्ति होगा जो समस्याओं का सामना करने के स्थान पर पलायन का मार्ग अपनाता है , अपनी असफलताओँ का दोष दूसरों के ऊपर मढ़ता है ; अपने उत्तरदायित्व को दूसरों के कंधों पर डालने की कोशिश करता है और न केवल स्वयं दुखी रहता है किंतु अपने संपर्क में आनेवालों को भी परेशान करता है ।
वैज्ञानिक और औद्योगिक प्रगति के कारण हमारे जीवन में तेजी से परिवर्तन आ रहा है ।
हम तीव्र परिवर्तन के कारण नए सामंजस्य , नई आदतों , नए विचारों की आवश्यकता पड़ती है ।
ऐसा पहले नहीं था ।
गाँवों में जीवन बिना किसी विशेष परिवर्तन के , चलता चला आ रहा था ।
उसमें पुत्र पिता के पदचिह्नों पर चलता था ।
हमारे देश का मुख्य धंधा खेती रहा है ।
हजारों वर्षों से जो खेती का तरीका चला आ रहा था उसमें कोई विशेष परिवर्तन नहीं हुआ था ।
अब सब बदल रहा है ।
जो किसान नए तरीके नहीं अपनाता , रासायनिक खाद , संकरबीज और सिंचाई के नए तरीकों की ओर ध्यान नहीं देता , वह गरीब रह जाएगा ।
हो सकता है कि वह भरपेट भोजन भी प्राप्त न कर सके और कष्टमय जीवन व्यतीत करता रहे ।
दूसरी ओर उसके अन्य साथी , जिनमें नए विचारों के प्रति अधिक ग्रहणशीलता है , उस ज्ञान का लाभ उठा सकेंगे जो विज्ञान और कृषि के अनुसंधानों ने हमारे सामने प्रस्तुत किया है ।
नए विचारों के प्रति ग्रहणशीलता भी सर्जनशील व्यक्तियों का एक गुण है ।
सभी व्यक्ति नया सर्जन नहीं कर सकते , किंतु सभी में इस ग्रहणशीलता का विकास किया जा सकता है ।
जिस प्रकार कृषि में परिवर्तन हुआ उसी प्रकार जीवन के अन्य जीवन के क्षेत्रों में भी परिवर्तन हो रहा है ।
चाहे व्यक्ति दर्शक ही रहे , चाहे सक्रिय कार्यकर्ता बन जाए , उसकी आँखों के आगे उसका पर्यावरण बदल रहा है , जिस जीवन का वह अभ्यस्त था , उसका रूप परिवर्तित हो रहा है ।
इस प्रकार की बदलती हुई परिस्थितियों में यदि व्यक्ति केवल परंपरागत विधियों को ही अपनाता रहा तो उसके सामने नई समस्याएँ आएंगी जिनका समाधान वह नहीं कर सकेगा ।
जैसे जैसे स्वचालित मशीनों का विकास होता है , पर्यावरण में परिवर्तन आता है और नई समस्याएँ उठती हैं ।
नई समस्याएँ इससे भी उठती हैं कि सरकार की निति में परिवर्तन होता है ।
जैसे जैसे व्यक्ति की आयु बढ़ती है उसे कुछ ऐसी समस्याओं का सामना करना पड़ता है जो सभी के सामने आयु के भिन्न भिन्न स्तरों पर आती हैं ।
इन समस्याओं के समाधान के लिए सर्जनात्मकता और सर्जनात्मक अभिवृत्ति दोनों महत्वपूर्ण हैं ।
हमारे देश के सामने विकट समस्याएँ हैं ।
एक ओर अत्यधिक गरीबी और दूसरी ओर बढ़ती हुई विशाल जनसंख्या ।
इनका हल निकालना हमारे देश की सर्जनात्मक प्रतिभा पर निर्भर करता है ।
हमें , उद्योग , आर्थिक व्यवसाय में परिवर्तन करना है जिससे हम अपने देश की साधारण जनता को वे सुविधाएँ दे सकें जो वैज्ञानिक और तकनीकी प्रगति ने संभव बना दी हैं ।
प्रत्येक देश की समस्याएं अन्य देशों से भिन्न होती हैं ।
गरीब और अविकसित देशों की समस्याएँ विकसित और संपन्न देशों की समस्याओं से भिन्न होती हैं ।
जो कार्यप्रणाली विकसित देशों में सफलतापूर्वक उपयोग में लाई जा रही हैं आवश्यक नहीं कि वे गरीब देशों में भी सफल हों ।
इस ओर गुनर मिर्डल ने अपनी पुस्तक ` एशियन ड्रामा ' में संकेत किया है ।
आवश्यकता इस बात की है कि हम अपनी समस्याओं का हल अपने देश की परिस्थितियों के संदर्भ में सोचें ।
हमें ऐसे विचारकों की आवश्यकता है जो हमारे देश के लिए उपयुक्त उपाय निकाल सकें ।
शिक्षा के क्षेत्र में इसका एक अच्छा उदाहरण महात्मा गांधी के चिंतन में मिलता है ।
बुनियादी शिक्षा योजना उस समय की परिस्थितियों को देखते हुए सर्वोत्तम शिक्षा योजना थी ।
गांधीजी के बाद उस प्रकार के विचार शिक्षा में नहीं मिले ।
अतः देश में आवश्यकता ऐसे विचारकों की है जो समस्याओं के हल करने के लिए घिसी-पिटी प्रणालियों का ही सहारा न लें बल्कि जिनमें वर्तमान परिस्थितियों को समझने की और भविष्य में आनेवाली कठिनाइयों को ध्यान में रखकर ऐसे हल निकलने की क्षमता हो जो देश और काल के अनुरूप हों ।
क्या हमें ऐसे विचारक मिल सकते हैं जो अनूठी समस्याओं के अनूठे हल निकाल सकें ?
इसका कुछ उत्तरदायित्व शिक्षक पर है ।
उसका कार्य हो जाता हैः सर्जनात्मक प्रतिभा का पता लगाने और उसे प्रोत्साहित करके उसके विकास में योग देना ।
सर्जनात्मकता की परिभाषा सर्जनात्मकता क्या है ?
यह मनोवैज्ञानिकों के बीच एक विवाद का प्रश्न रहा है और अभी तक उसकी कोई ऐसी परिभाषा नहीं दी गई है जो सभी को मान्य हो ।
सर्जनात्मकता के दो मुख्य पहलू हो सकते हैं ।
एक तो सर्जन की प्रक्रिया और दूसरी सर्जन की उपलब्धि ।
सर्जन प्रक्रिया के बारे में कोई एक निश्चित मत नहीं है ।
किंतु उपलब्धि का वर्णन करना सरल है ।
हम कह सकते हैं कि यदि अमुक प्रकार की उपलब्धि हो तो वह सर्जन प्रक्रिया की द्योतक होगी ।
उपलब्धि को आधार मानकर स्टाइन ( 1960 ) ने सर्जनात्मकता की परिभाषा दी है ।
उनके अनुसार कोई प्रक्रिया तब सर्जनात्मक कहलाएगी ` जब उससे कोई नई परिणति हो , जिसे किसी समय पर कोई जनसमूह धारणीय या उपयोगी या संतोषप्रद स्वीकार करें ।
' इस परिभाषा के अनुसार उपलब्धि में नवीनता और उपयोगिता दोनों होनी चाहिए ।
केवल नवीनता लाना सरल है ।
प्रतिवर्ष कारखानों से मोटर , टाइपराइटर , कैमरा आदि के नए माडल निकाले जाते हैं , किंतु यह संदेहास्पद है कि कोई कारखाना प्रतिवर्ष पिछले वर्ष के माडल से अधिक अच्छा माडल बनाता या बना सकता है ।
जो थोड़े बहुत परिवर्तन किए जाते हैं वे केवल ग्राहक के अंह को संतुष्ट करने के लिए होते हैं कि मेरे पास नवीनतम माडल है ।
मशीन के कार्य में कोई विशेष उन्नति नहीं होती ।
इसलिए ऐसे माडल की एक सर्जनात्मक उपलब्धि नहीं माना जा सकता ।
नवीनता के साथ साथ उपयोगिता भी होनी चाहिए ।
उपयोगिता का एक विस्तृत अर्थ लेना चाहिए ।
ज्ञान का विस्तार भी सर्जनात्मकता का एक रूप है ।
घिसेलिन ( 1963 ) ने कहा है : ` सर्जनात्मक उपलब्धि का माप वह सीमा है जिस सीमा तक यह उपलब्धि हमारी समझ के जगत को पुनर्गठित करती ।
' इस प्रकार उपयोगिता केवल दैनिक जीवन में काम आने वाली वस्तुओं तक ही सीमित नहीं है , अपितु ज्ञानवर्धन का उपकरण भी है ।
इसके साथ साथ जो भी हमें कलात्मक आनंद दे वह भी एक प्रकार से उपयोगी है ।
इसलिए कलात्मक सर्जन भी उपयोगिता के अंतर्गत आ जाता है ।
उपयोगिता और नवीनता का निर्णय कौन करेगा ?
अक्सर ऐसा होता है कि व्यक्ति के जीवनकाल में उसके सर्जन को नहीं पहचाना जाता ।
इसलिए स्टाइन ने अपनी परिभाषा में कहा है कि किसी निश्चित समय पर कोई जनसमूह किसी परिणति ( या कृति ) को यदि मान्यता दे तो वह सर्जनात्मक मानी जाएगी ।
टारेन्स ने सर्जनात्मकता की परिभाषा प्रक्रिया को ही ध्यान में रखते हुए दी है ।
उनके अनुसार , सर्जनात्मकता समस्याओं , कठिनाइयों , ज्ञान के बीच अंतरालों , अप्राप्त तत्वों , विस्वरताओं , इत्यादि के प्रति संवेदनशील होने ; कठिनाई को पहचानने ; समाधानों को ढूंढ़ने अटकल लगाने , या कमियों के प्रति परिकल्पनाओं को निर्मित करने ; इन परिकल्पनाओं का परिक्षण और पुनर्परीक्षण करने और संभवतया इनमें संशोधन करके परीक्षण करने ; और अंत में परिणाम सूचित करने की प्रक्रिया है ।
इस परिभाषा में एक प्रकार से टारेन्स ने सर्जनात्मक प्रक्रिया की अवस्थाएँ बताई हैं ।
इन अवस्थाओं में और डिवी द्वारा समस्या समाधान की अवस्थाओं में कोई विशेष अंतर दृष्टिगोचर नहीं होता ।
यदि हम मान भी लें कि मोटे तौर पर दोनों में कोई अंतर नहीं है तो प्रश्न उठता है कि वह कौन सी प्रक्रिया है जिनके कारण एक व्यक्ति तो नवीन और मौलिक परिणाम पर पहुँचता है परंतु दूसरा साधारण और पूर्वपरिचित समाधान के आगे नहीं बढ़ पाता ।
मैडनिक ( 1964 ) ने सर्जनात्मकता की एक परिभाषा दी है जो सर्जनात्मक प्रक्रिया की विशेषता का वर्णन करती है ।
मैडनिक के अनुसार ` सर्जनात्मक चिंतन साहचर्य के तत्वों के बीच नए संयोजन निर्मित करना है , ऐसे संयोजन जो किसी विशिष्ट आवश्यकता की पूर्ति करते हों , या किसी प्रकार उपयोगी हों ।
नए संयोजन के तत्वों के बीच जितनी दूरी होगी , प्रक्रिया या समाधान उतना ही सर्जनात्मक होगा ।
' इस परिभाषा में प्रक्रिया और उपलब्धि दोनों सम्मिलित हैं ।
सर्जनात्मक प्रक्रिया ऐसी प्रक्रिया है जो दो असंबंधित और दूरस्थ तत्वों को मिलाती है , और इन तत्वों के मिलने से जो उपलब्धि होती है वह उपयोगी होती है ।
व्यक्ति पागलपन में या नशे में असंबंधित तत्वों के बीच संबंध स्थापित कर सकता है , किंतु इनकी कोई उपयोगिता नहीं होगी , इसलिए ये सर्जनात्मक नहीं कहे जा सकते ।
मेडनिक की परिभाषा समझने के लिए कोई एक समस्या उदाहरण के रूप में ली जा सकती है ।
मान लीजिए हमारे सामने समस्या है अधिक अन्न उपजाने की ।
उपज बढ़ाने के संबंध में जो साधारण विचार आएंगे वे हैं खाद , सिंचाई , मिट्टी , बीज इत्यादि के ।
ये अन्न उपजाने के सामान्य साहचर्य के तत्व हैं ।
यदि कोई व्यक्ति इनसे हटकर सोचता है , जैसे रेगिस्तान या समुद्र का उपयोग अन्न उपजाने के लिए करना -- तो यह एक दूरस्थ साहचर्य होगा , और यदि इसकी उपयोगिता भी दर्शाई जा सके तो यह सर्जनात्मक विचार माना जाएगा ।
जिस व्यक्ति का चिंतन साधारण साहचर्य में ही जकड़ा हुआ है वह दूरस्थ तत्वों के बीच साहचर्य स्थापित करने में पर्याप्त सफल नहीं होगा और इसलिए उसकी सर्जनशीलता सीमित रहेगी ।
क्यूवे ( 1967 ) के विचार भी मेडनिक के समान हैं ।
उनके अनुसार सर्जनात्मक प्रक्रिया के दो भाग हैं ।
प्रथम को वह कहते हैं ` कागिटो ' जिसका अर्थ है हिलाना और दूसरे को कहते हैं ` इंटेलिजो ' जिसका अर्थ है चयन करना ।
जब हम कई विचारों को विभिन्न प्रकार से मिलाते हैं जैसे उन्हें हिला रहे हों तो उनसे नए नए संयोजन प्राप्त होते हैं और फिर हम उपयुक्त संयोजन को छांट लेते हैं ।
सर्जनात्मकता के स्तर घिसेलिन ( 1963 ) के अनुसार सर्जनात्मकता के दो स्तर होते हैः प्राथमिक और द्वितीयक ।
प्राथमिक सर्जनात्मकता में नए तत्वों द्वारा या महत्व के नए क्रम द्वारा , या दोनों के द्वारा सामान्य अवबोध में मूलभूत परिवर्तन हो जाता है ।
यह नए ज्ञान का रूप ले सकता है जो पुराने ज्ञान को पूर्ण या आंशिक रूप से प्रतिस्थापित कर दे ।
आइंस्टाइन का सापेक्षता का सिद्धांत प्राथमिक सर्जन का एक उदाहरण है ।
सर्जनात्मकता की इससे नीचे की अवस्था है ज्ञान के किसी क्षेत्र को और अधिक विकसित करना ।
जैसे , बिने की बुद्धि परीक्षा को टार्मन ने अधिक परिष्कृत करके बिने के कार्य को आगे बढ़ाया ।
इस प्रकार बुद्धिमापन के क्षेत्र में बिने और टार्मन क्रमशः प्राथमिक और द्वितीयक सर्जनात्मकता को व्यक्त करते हैं ।
इसी प्रकार के विचार आइसनर ( 1971 ) के हैं ।
उन्होंने चार प्रकार की सर्जनात्मकता बताई हैं : ( 1 ) सीमाओं को आगे बढ़ाना ( बाउंडरी पुशिंग ) , ( 2 ) आविष्कार करना ( इंवेंटिंग ) , ( 3 ) सीमाओं को तोड़ना ( बाउंडरी ब्रेकिंग ) , और ( 4 ) कलात्मक समन्वय ( इस्थेटिक आरगनाजिंग ) ।
सीमाओं को आगे बढ़ानेवाला व्यक्ति विचारों तथा वस्तुओं के नए उपयोग या नई परिभाषा प्रस्तुत करता है ।
सीमाओं को तोड़ने वाला व्यक्ति समकालीन मान्यताओं के मूलभूत आधारों की वैधता के प्रति प्रश्न उठाता है या उनको त्याग करके वास्तविकता को नया रूप देता है ।
जैसे कोपरनिकस जिन्होंने पृथ्वी सूर्य के चारों ओर घूमती है , यह सिद्धांत बताया , हार्वे जिन्होंने रक्त संचार का पता लगाया , और फ्रायड जिन्होंने यह पूछकर कि हम क्यों भूलते हैं ?
अचेतन मन का और दमन की प्रक्रिया का पता लगाया ।
अविष्कार में व्यक्ति प्रस्तुत विचारों या वस्तुओं को इस प्रकार मिलता है कि एक नई वस्तु की रचना होती है ।
कलात्मक समन्वय में नवीनता के स्थान पर और सौंदर्य और संतृप्ति पर बल है ।
घिसेलिन और आइसनर के विचार इस बात की ओर संकेत करते हैं कि सर्जनात्मकता एक ही प्रकार की नहीं होती ।
जिसे आइसनर ने सीमाओं को तोड़ने वाली सर्जनात्मकता कहा है , उसी को घिसेलिन ने प्राथमिक सर्जनात्मकता बताया है , और वही सर्जनात्मकता का सर्वोत्तम रूप है ।
इसके अलावा अन्य प्रकार की भी सर्जनात्मकता हो सकती है जिसे घिसेलिन ने द्वितीयक कहा है और आइसनर ने , अधिक विस्तृत विश्लेषण करके जिसके तीन रूप प्रस्तुत किए हैं ।
इरविंग ए-टेलर ( 1971 ) के अनुसार सर्जनात्मकता के पांच स्तर होते हैं ।
इनमें पहले दो स्तर सर्जनात्मकता के लिए तैयारी के रूप में हैं ।
बाद के तीन स्तरों में सर्जनात्मकता प्रकट होती है ।
पहला स्तर है ` अनायास अभिव्यक्ति ' ( एक्सप्रेसिव स्पानटेनिटी ) का ।
यहाँ अभिव्यक्ति तो होती है किंतु इस बात पर बल नहीं है कि अभिव्यक्ति में मौलिकता हो ।
दूसरा स्तर है ` उत्पादक दक्षता ' ( प्रोडक्टिव स्किल ) का ।
यहाँ स्वतः अभिव्यक्ति में शिक्षा और प्रशिक्षण सम्मिलित हो जाते हैं , किंतु यहाँ भी आवश्यक नहीं कि उत्पादन में मौलिकता हो ।
तीसरा स्तर है ` आविष्कारक मौलिकता ' का ।
यहाँ पर्यावरण के मूर्त तत्वों को एक नए प्रकार से मिलाया जाता हैं जिससे या तो पुरानी समस्याओं का कोई हल निकलता है , या नए संबंधों का पता चलता है ।
जब व्यक्ति अमूर्त विचारों को लेकर सर्जन करता है , कोई वस्तु निर्मित करने के लिए नहीं बल्कि अमूर्त चिंतन के क्षेत्र में सर्जन करने के लिए , तब वह चौथे स्तर पर पहुंचता है ।
इसे ` नवाचारी विविधता ' ( इन्नोवेटिव फ्लेक्सबिलिटी ) कहा है ।
यहाँ कोई एक सर्जनात्मक विचार परिवर्तित होकर एक स्वतंत्र सर्जनात्मक उपलब्धि के रूप में सामने आता है ।
व्यक्तित्व और विकास : - व्यक्तित्व व्यक्ति विशेष की आभा है ।
जैसे वृक्ष पर फूल और फल लगने से उसका सौन्दर्य बढ़ता है वैसे ही व्यक्ति के चरित्र में अच्छाई के फूल खिलने पर उसके जीवन में सुख व वैभव के फल लगते हैं और वही उसके व्यक्तित्व का एक प्रगट-रूप होता है ।
मानव जीवन की प्रत्येक अवस्था में चाहे बाल्यकाल है अथवा यौवन , प्रौढ़ावस्था अथवा वृद्धावस्था , स्त्रिलिंग है अथवा पुर्लिंग , व्यक्तित्व आन्तरिक तथा बाह्रा गुणों का सूचांक है ।
प्रत्येक अवस्था में व्यक्तित्व एक समान नहीं रहता ।
बाल्यकाल में व्यक्तित्व परिवार में माता-पिता अथवा अभिभावकगण द्वारा प्रेरित संस्कारों का आवरण मात्र है ।
इन संस्कारों के कारण ही बालक सुसंस्कृत बनता है और उसके व्यक्तित्व में सौंदर्य , सुषमा व सुवास झलकता है ।
यौवन में यह संस्कार परिपक्व होकर व्यक्ति को आत्म-चिन्तन के लिए प्रेरित करते हैं ।
प्रौढ़ावस्था में व्यक्ति का व्यवहारिक रूप बाल्यकाल के संस्कार और यौवनावस्था में हुए बौद्धिक तथा मानसिक विकास का ही एक स्वरूप है जो वृद्धावस्था में ही बना रहता है और अपने परिवार में विभिन्न अवस्थाओं में विकसित हो रहे व्यक्तियों के व्यक्तित्व को प्रभावित करता है ।
प्रत्येक अवस्था में जीवन का उद्देश्य आत्म-विकास की भावनाओं से प्रेरित रहता है ।
बाल्यावस्था में माता-पिता अपने बच्चों में अच्छे संस्कार उत्पन्न करने के लिए लालायित रहते हैं ।
उनका उद्देश्य अपने बच्चों का इस प्रकार से पालन-पोषण करना होता है जिससे बच्चे सदाचार व सदाचरण बरतें , जीवन के नैतिक मूल्यों को समझें और व्यवहारकुशल बनें ।
प्रत्येक माता-पिता की यही इच्छा होती है लेकिन उनकी इच्छा के अनुरूप बच्चों का विकास नहीं हो पाता है ।
कारण बहुत सी अदृश्य बाह्रा शक्तियाँ बच्चों के विकास को उग्र रूप से प्रभावित करके उनकी मनोवृत्तियों को बदलती रहती हैं ।
इस प्रकार व्यक्तित्व का विकास इच्छानुरूप नहीं हो पाता है ।
परिणामस्वरूप अच्छे सद्भ्रान्त परिवारों में कुल की मर्यादाओं को उलांघने वाले व्यक्तित्व देखे जाते हैं और इसके विपरीत भी क्लान्त परिवारों में कुलीन सन्तानों का व्यक्तित्व उभरता है ।
इसका केवल एकमात्र कारण यही है कि माता-पिता ठीक प्रकार से बच्चों के व्यक्तित्व के विकास की परवाह नहीं करते ।
ऐसा प्रायः होता है क्योंकि माता-पिता को स्वयं बच्चों के पालन-पोषण की शिक्षा नहीं दी जाती और न ही अच्छे साहित्य का अध्यन करके उन्हें इस प्रकार की शिक्षा अर्जित करने का प्रयास करने के लिए प्रोत्साहित ही किया जाता है ।
हमारी शिक्षा-प्रणाली में अभाव निरन्तर खटकता है परन्तु उसकी पूर्ति के लिए कोई सचेष्ट साधन नहीं जुटाया जाता ।
हमारे परिवारों में जो शिक्षा पुरोहितों द्वारा दी जाती थी वह अब लोपप्राय है ।
हमारे नेता , हमारी सरकार तथा धर्मप्रचारक भी इस और ध्यान नहीं देते ।
अतः इस प्रकार की लापरवाही स्वयं परिवार में माता-पिता को तथा अन्य सदस्यों को , समस्त समाज को तथा देश को बहुत महँगी पड़ती है ।
बाल्यकाल में संस्कार एक बार बिगड़ जाने पर यौवन में उनका सुधार करना बड़ा कठिन बन जाता है ।
बाल्यकाल में ही स्वयं में प्राकृतिक गुणों को बनाए रखने का अभ्यास बच्चों में डाला जाना चाहिए ।
इस अवस्था में माता-पिता व गुरुजनों द्वारा बोये गए संस्कार ही प्रौढ़ावस्था में परिपक्व होकर सरसता तथा शालीनता में परिलक्षित होते हैं ।
इस अवस्था में की गई भूल फिर कभी सुधर नहीं पाती और यदि सुधार भी होता है तो समय और जीवन के मूल्यों के हुए ह्रास को ध्यान में रखते हुए वह श्रम और शक्ति के व्यय के हिसाब से बहुत कीमती पड़ता है ।
बचपन से ही नैतिक गुणों को धारण करने और अपने नैतिक आचरण की रक्षा करने का अभ्यास किया जाना चाहिए ।
इस प्रकार व्यक्तित्व के विकास की नींव बचपन में सदगुण , तथा शिष्टाचार अपनाए जाने से ही डाली जानी चाहिए ।
बहुत कम ऐसे सद्भ्रान्त परिवार हैं जहाँ माता-पिता बच्चों के व्यक्तित्व के विकास के लिए बड़े जागरूक रहते हैं ।
उनका आपसी व्यवहार सदगुण , सदाचार तथा शिष्टाचार युक्त होता है जिसका अनुसरण बच्चे करते हैं और उनको किसी विशेष प्रकार की शिक्षा के दिए जाने की आवश्यकता प्रतीत नहीं होती है ।
यौवनकाल में व्यक्तित्व पूर्णतः निखरता है ।
आत्म-विकास की ओर रुचि होने के कारण व्यक्ति सदैव अपने व्यक्तितव को प्रभावशाली बनाये रखने के लिये अभिलाषित रहता है ।
ऐसा तभी सम्भव है जब बाल्यकाल की प्रारम्भिक शिक्षा-दीक्षा भली प्रकार नियोजित की गई हो ।
कारागार में दण्ड भुगत रहे अभियुक्तों से साक्षात्कार करने पर कुछ विशेष तथ्य दृष्टिगत हुए ।
उदाहरणतः सभी अभियुक्तों ने यह स्वीकार किया कि वे अपने अपराध के लिए दण्ड भुगत रहे हैं ।
लेकिन उनकी यह हार्दिक इच्छा रही कि उनकी सन्तान उनके अभियोग तथा दण्ड से अनिभिज्ञ रहे ।
उनकी यह भी अभिलाषा थी कि उनकी सन्तान सुशील , समझदार तथा कर्त्तव्यपरायण सगुण नागरिक बने ।
उन्होंने यह भी स्वीकार किया कि यदि उनका बाल्यकाल में उचित ढंग से मानसिक विकास हुआ होता तो यौवनावस्था में वे अपने मानसिक संतुलन खोकर अपराध प्रवृत्ति की ओर उन्मुख न होते ।
एक अभियुक्त ने तो यहाँ तक कहा कि अपराध प्रवृत्ति एक बार उत्पन्न हो जाने पर जाती नहीं है ।
मनुष्य की प्रवृत्ति निर्मल जल के समान है ।
निर्मल जल में मिट्टी मिला देने पर जिस प्रकार जल मटमैला हो जाता है और कुछ समय स्थिर रहने पर नितर कर स्वच्छ दिखाई पड़ता है परन्तु पुनः जल के हिलने पर मटमैला हो जाता है इसी प्रकार अपराधी व्यक्ति की प्रवृत्ति भी हो जाती है ।
अपराध करने के पश्चात कारागार में दण्ड भुगतने तक वह ठीक रहता है ठीक उसी प्रकार जैसे स्थिर जल में मिट्टी बैठ जाती है ।
इसी प्रकार उसके स्थिर जीवन में अपराध प्रवृत्ति शान्त रहती है ।
परन्तु जैसे ही वह स्वतंत्र होता है उसकी सोई हुई प्रवृत्तियाँ पुनः जाग जाती हैं और उसी प्रकार उसके मन के विचार मटमैले होते रहते हैं जैसे जलप्रवाह में धरातल की मिट्टी बह कर उसे मटमैला करती है ।
वास्तविकता तो यह है कि अपराधी का अपना व्यक्तित्व है जिसमें गुणों के स्थान पर अवगुण है , सदाचरण के स्थान पर दुराचरण है ।
ऐसा व्यक्तित्व भी समाज में दूसरे व्यक्तियों को प्रभावित करता है ।
ऐसे व्यक्तित्व से वही व्यक्ति प्रभावित होते हैं जिनका मानसिक तथा बौद्धिक विकस बाल्यकाल में नहीं हो पाता तथा जिनमें यौवनावस्था में आत्म-जागृति की भावनाएँ ओत-प्रोत नहीं हुई हैं ।
अतः असामाजिक तत्व की बढ़ती हुई भीड़ को रोकने का उपाय केवल व्यक्ति विशेष में उसके अपने व्यक्तित्व के सदविकास की प्रेरणा देने से सम्भव हो सकेगा जिसका उत्तरदायित्व माता-पिता द्वारा ही निभाया जाना चाहिए ।
माता-पिता को भी व्यक्तित्व को इस प्रकार उभारने की आवश्यकता है कि उनके परिवार में उनकी सन्तान , उनके पड़ोस में उनके मित्र व नातेदार तथा सहयोगी भी पूर्णतः प्रभावित होते रहें और उनमें आत्मविकास की जागृति पैदा हो सके ।
व्यक्तित्व और व्यक्तिगत विकासः मनुष्य के व्यक्तित्व का उसके व्यक्तिगत विकास से विशेष सम्बन्ध है ।
मनुष्य जब अपने शारीरिक , मानसिक व बौद्धिक विकास के लिए प्रयत्नशील होता है तभी उसका व्यक्तिगत विकास होता है ।
व्यक्तिगत विकास मनुष्य के बहुमुखी विकास की वह अवस्था है जिनकी उपलब्धि होने पर उसका व्यक्तित्व निखरता है और प्रभावशाली बनता है ।
जीवन की वास्तविकता के विषय में गहराई से सोचने पर यही आभास होता है कि जीवन का उद्देश्य बाल्यकाल से वृद्धावस्था तक व्यक्तिगत विकास ही प्राप्त करना है ।
पारिवारिक जीवन के उत्तरदायित्व को निभाना भी व्यक्तिगत विकास की एक उपलब्धि है ।
समाज में मिलजुलकर रहना व्यक्तिगत विकास का परिचायक है ।
व्यक्तिगत विकास सद्गुण ग्राह्यता का द्योतक है ।
व्यक्तिगत विकास में अवगुणों के लिए कोई स्थान नहीं हैं वे सर्वथा त्याज्य हैं और कोई भी विवेकशील व्यक्ति उनको किसी भी परिस्थिति में अंगीकार नहीं करेगा और यदि भूल से उसने किसी अवगुण को अपना भी लिया तो उसकी विशेषता और परिणाम जान लेने के तुरन्त पश्चात उसके बहिष्कार करने में विलम्ब नहीं करेगा ।
यदि प्रत्येक परिवारों का कर्ता स्वयं अपने विकास के लिये चैतन्यशील हो जाता है तो परिवार का प्रत्येक सदस्य भी उसके समान अनुसरण करता है और इस प्रकार के व्यक्तिगत विकास की चरमसीमा सामाजिक विकास को अपनी विस्तीर्णता में समेटती चली जाती है ।
प्रत्येक व्यक्ति के व्यक्तित्व का विकास होने से समाज का विकास होता है और यह क्रम उत्तरोत्तर चलता रहता है ।
ऐसे समाज का प्रत्येक व्यक्ति गुणज्ञ होता है ।
सदाचार तथा शिष्टाचार उसके व्यवहार की अनुकरणीय क्रिया बन जाती है और उसका व्यक्तित्व अपने परिवार में तथा समाज में दीप्तिमान हो जाता है ।
इस प्रकार व्यक्तिगत विकास से प्रत्येक व्यक्ति का ऐसा व्यक्तित्व उभरता है कि सामाजिक तथा व्यक्तिगत बुराइयाँ ढूँढ़ने पर भी नहीं मिलतीं ।
अतः व्यक्तिगत विकास के लिए प्रत्येक व्यक्ति को चाहे वह स्त्री है अथवा पुरुष कृत-संकल्प होना आवश्यक है ।
व्यक्तिगत गुण-व्यक्तिगत विकास के पर्याय समझे जाने चाहियें जिन पर व्यक्तित्व की आधारशिला जमती है ।
इन गुणों के द्वारा ही दूसरों को प्रभावित करने की क्षमता प्रदर्शित होती है तथा व्यक्ति का चरित्र निर्माण होता है ।
परोक्ष रूप में , व्यक्तिगत विकास एक स्वार्थ प्रेरित क्रिया है लेकिन व्यक्ति के बहुमुखी विकास का यह एक प्रतिरूप है ।
व्यक्तिगत विकास मे ही व्यक्ति का गुणात्मक विकास सन्निहित हैं ।
गुणात्मक विकास की अपनी विशेषताएँ हैं और उसमें पुरुषार्थ निहित रहता है ।
पुरुषार्थ में ही व्यक्ति को अपने विकास से प्राप्त उपलब्धियों से प्रसन्नता मिलती है स्वयं अपना शारीरिक बल बढ़ाकर , विद्यार्जन द्वारा प्राप्त करके तथा धनिक बनकर कोई भी व्यक्ति प्रसन्न नहीं रह सकता ।
इन सब उपलब्धियों से वास्तविक प्रसन्नता उस समय प्राप्त होती है जब व्यक्ति विशेष इन सब शक्तियों को दूसरों की भलाई , सुरक्षा तथा सुविधा के लिए उपयोग में लाता है ।
शारीरिक बल से निर्बल की रक्षा करके अद्वितीय प्रसन्नता प्राप्त होती है ।
इसी प्रकार अपने ज्ञान भण्डार से दूसरों को विद्या दान देने से मन अनन्त सुख अनुभव करता है ।
एक धनिक व्यक्ति भी धन को बहुजन हिताय से प्रेरित होकर जब सामाजिक कार्यों में खर्च करता है तो अधिक प्रसन्न होता है ।
इन सब पुरुषार्थ कार्यों में भी व्यक्ति विशेष का स्वार्थ निहित होता है ।
इस स्वार्थ की सिद्धि उस समय हो जाती है जब व्यक्ति विशेष की समाज में प्रसंशा होती है -- अपने बल के लिए अथवा ज्ञान के लिये अथवा धन के प्रभाव के कारण ।
अतः व्यक्ति अपनी प्रसंशा के लिए स्वार्थ प्रेरित होकर पुरुषार्थ के लिये तत्पर होता है ।
पुरुषार्थ में भी उसका परोक्ष रूप से स्वार्थ निहित होता है ।
लेकिन यह स्वार्थ उसके व्यक्तित्व को उभारता है क्योंकि पुरुषार्थ से उसका व्यक्तिगत प्रयोजन सिद्ध न होकर समाज कल्याण होता है ।
व्यक्ति की इस प्रकार की भावनाओं को जागृत करके उसके व्यक्तित्व को उभारा जा सकता है ।
यदि इस प्रकार की व्यक्तिगत विकास की भावनाएँ समाज में पैदा की जायें तो पूरे समाज में विकास की प्रतिस्पर्धा तीव्र गति से चल सकती है और प्रत्येक व्यक्ति के व्यक्तित्व को उभार मिल सकता है ।
व्यक्तिगत विकास की सीमाओं के विषय में विचार करने पर आभास होता है कि यह एक असीमित तथा अविरल क्रिया है जिसको समय अथवा किसी अन्य मापदण्ड से नहीं मापा जा सकता ।
वास्तव में व्यक्तिगत विकास की परिधि देश व काल के अन्तर से अछूती रहती है ।
व्यक्तिगत विकास के उपकरण देश व काल के अनुसार परिवर्तित अवश्य होते रहते हैं ।
जैसे , विभिन्न देशों में तथा भिन्न-भिन्न समय में मानव मनोवृत्तियाँ भिन्न रूप में ही विद्यमान हैं ।
मनोवृत्तियों को बदलने से शारीरिक आवश्यकताएँ भी बदलती हैं और इस प्रकार से व्यक्तिगत विकास की विभिन्न दशाएँ सर्वत्र तथा सदैव समान नहीं रहती ।
आज के भौतिक युग में मानवीय शक्तियों में मनोवैज्ञानिक स्तर पर शीघ्र परिवर्तन हो रहा है ।
परिणामस्वरुप , उसके स्वभाव , व्यवहार तथा आचरण में तीव्रता के साथ परिवर्तन हो रहे हैं ।
किसी हद तक उसकी कार्यक्षमता व दक्षता उसकी शिक्षा ज्ञानर्जित योग्यता पर निर्भर करती है ।
इस परिवर्तन का एक अनोखा रूप सामने आ रहा हैः मनुष्य की नई माँगें व आवश्यकताएँ पनप रही हैं ।
जिसके कारण नई उत्पादन क्षमता व दक्षता तथा वस्तुकला की आवश्यकताएँ प्रतिपल महसूस हो रही है ।
व्यक्तिगत विकास की परिधि ऐसे वातावरण में दीर्घ तथा उत्तरोत्तर दीर्घ होती जाती है ।
व्यक्तिगत विकास का व्यक्ति के वातावरण से सीधा नाता जुड़ जाता है और उसके व्यक्तिगत चिन्तन , सफलताएँ व योजनाएँ सब वातावरण से प्रभावित होते रहते हैं और स्वयं में वातावरण को भी प्रभावित करते हैं ।
इस प्रकार व्यक्तिगत विकास , भौतिक व आर्थिक तथा आध्यात्मिक गतिविधियों को प्रभावित करता है ।
जिस समाज अथवा देश में प्रत्येक व्यक्ति अपने व्यक्तिगत विकास के लिए सचेष्ट प्रयत्नशील है वहाँ पर भौतिक , आर्थिक , वैज्ञानिक तथा आध्यात्मिक उपलब्धियाँ होती रहती हैं और इस प्रकार समूचे राष्ट्र का सर्वोन्मुख विकास होता है ।
व्यक्ति के व्यक्तिगत विकास में सबसे महत्वपूर्ण पहलू उसके चारित्रिक विकास का है जिससे उसका समाज के साथ सीधा सम्बन्ध जुड़ता है ।
वास्तव में देखा जाय तो मनुष्य का बौद्धिक व आर्थिक विकास तो होता है लेकिन उसके चारित्रिक विकास का अभाव उसके व्यक्तित्व को ऊपर नहीं उभारता ।
यद्यपि यह एक व्यक्तिगत कमजोरी है लेकिन सारे समाज के विकास में रुकावटें पैदा करती हैं ।
मनुष्य का चरित्र सारे समाज को प्रभावित करता है ।
चारित्रिक विकास के द्वारा मनुष्य में आत्म-बल , आत्म-सम्मान , आत्म-निर्भरता तथा आत्म-सुरक्षा की भावनाएँ प्रबल होती हैं जिसके द्वारा उसका व्यक्तिगत विकास संम्भव होता है , वह व्यवहारकुशल बनता है और अपने अनूठे व्यक्तित्व को प्रदर्शित करके सबको प्रभावित करता है ।
इस प्रकार का व्यक्तिगत विकास ही प्रत्येक व्यक्ति के लिये वांच्छनीय है ।
ऐसे ही विकसित व्यक्तित्व से समाज में अन्य व्यक्ति भी सदकर्म के लिए प्रभावित होते हैं ।
व्यक्तित्व और समाजः मनुष्य को सामाजिक प्राणी कहा जाता है ।
इसका मुख्य कारण यही है कि वह समाज से भिन्न नहीं रह सकता ।
जीवन पर्यन्त मनुष्य समाज को छोड़ नहीं सकता ।
संन्यासाश्रम ग्रहण करने पर भी व्यक्ति अपने परिवार का त्याग तो करता है लेकिन समाज को त्याग नहीं पाता ।
इस प्रकार अपने व्यवहार तथा आचरण से प्रत्येक व्यक्ति समाज के अन्य सदस्यों के व्यवहार तथा आचरण को प्रभावित करता है और उसके साथ ही उसका व्यक्तिगत व्यवहार तथा आचरण समाज के सदस्यों के व्यवहार तथा आचरण से प्रभावित होते हैं ।
अच्छे व्यक्तित्व का समाज पर गहरा प्रभाव पड़ता है जो दीर्घ स्थाई तथा व्यापक होता है और समय के बीतने के साथ ही साथ विस्तीर्ण भी होता जाता है ।
समाज के संदर्भ में व्यक्तित्व से आशय सदैव अच्छे व गुणज्ञ व्यक्तित्व से ही समझा जाता है ।
अवगुणयुक्त व्यक्ति का भी व्यक्तित्व होता है लेकिन उसे अच्छे सैन्स में प्रयोग नहीं किया जाता ।
अवगुणों को अपनाने वाले व्यक्तियों में कुछ कमजोरियाँ होती हैं जिनके कारण वे अच्छाई और बुराई की परख नहीं कर सकते और बुराई की बातों को ही अच्छाई समझकर दिनचर्या में संलग्न करते रहते हैं ।
ऐसे व्यक्तियों का मानसिक विकास इस स्तर का नहीं होता कि वे उलटे-सीधे ढंग से स्वार्थ सिद्ध करने के प्रयास छोड़कर सच्चाई और भलेपन का मार्ग अपनायें ।
इसीलिए अवगुणों से ग्रसित व्यक्ति का कोई व्यक्तित्व नहीं होता ।
वह समाज में ऐसे व्यक्तियों को प्रभावित करता है जिनमें सबके प्रति दया , प्रेम , सहानुभूति व मैत्रीयता की भावनाएँ सुचारु रूप से जागृत नहीं होतीं और वे अपने विवेक से काम नहीं लेते ।
इसके विपरीत , विवेकशील व्यक्ति सदैव दूसरों के प्रति सहानुभूतिज्ञ होते हैं , उनके व्यवहार में विनम्रता , सरलता तथा सौमयता होती है ।
उनका चरित्र मृदुभाषिता , सत्यप्रियता और अहिंसात्मक प्रवृत्तियों का प्रतीक होता है ।
उनकी ज्ञानशीलता स्वयं के तथा समाज में अन्य व्यक्तियों के सात्विक गुणों को उत्तरोत्तर बढ़ावा देती है ।
उनकी निर्भीकता उनके व्यक्तित्व के प्रभाव को समाज में अधिक स्थाई बनाती है ।
इस प्रकार एक अच्छे व्यक्तित्व में अशुभ वृत्तियों की छाया तक नहीं पड़ती ।
अशुभ वृत्तियाँ व्यक्ति के चरित्र को प्रभावित करती है ।
अच्छे व्यक्तित्व में इन अशुभ वृत्तियों को कोई स्थान नहीं मिलता है ।
सद्चरित्र पुरुष व्यक्तित्व , अज्ञान , अहंकार , क्रोध , ईर्षा , छल-कपट , मोह , कठोरता तथा मिथ्यावादिता से अछूता रहता है ।
उसमें सात्विक गुणों के अतिरिक्त राजसिक व तामसिक गुणों का अभाव मात्र रहता है ।
गुणज्ञ व्यक्तियों को समाज में पहचाना जाना कठिन नहीं है ।
लेकिन वे व्यक्ति जो अपने अवगुणों को छिपाकर दूसरों के अवगुणों की चर्चा करने निकलते हैं ।
व्यक्तियों को पहचान नहीं पाते और समाज कल्याण में योगदान भी नहीं दे पाते ।
इस संदर्भ में एक विशेष तथ्य दृष्टिगत हुआ है ।
यदि व्यक्ति अपने गुणों का प्रदर्शन करने की चेष्टा करेगा तो वह दूसरों के गुणों को भी आंकने में सहायक सिद्ध हो सकेगा ।
इस प्रकार के व्यक्तित्व का व्यक्ति समाज में प्रत्येक व्यक्ति के व्यवहार तथा आचरण को प्रभावित करता है और अपने व्यक्तित्व की अमिट छाप छोड़ देता है ।
यदि कोई अशुभ प्रवृत्तियों का व्यक्ति भी इस प्रकार के व्यक्ति से सम्पर्क में नित्यप्रति आता रहे तो उसके चरित्र में एक विशाल परिवर्तन होने की सम्भावना बनी रहती है ।
अतः अच्छे व्यक्तित्व के व्यक्तियों के सम्पर्क में आने से सत्संग का पूर्ण लाभ प्राप्त होता है और समाज में कल्याणकारी भावनाओं की जागृति होती है ।
प्रतिरुपेण , अच्छे व्यक्तित्व के व्यक्तियों को समाज-सुधार कार्य को बढ़ावा देने के लिए ऐसे व्यक्तियों से " मनसा-वाचा-कर्मणा " सम्पर्क स्थापित करना आवश्यक हैं जिनसे शुभ वृत्तियों का अनुकरण किया जा सकता है ।
समाज में रहकर प्रत्येक व्यक्ति का यह उद्देश्य होना चाहिए कि उसके व्यवहार तथा आचरण द्वारा अधिक से अधिक सामाजिक हित हो सके ।
यह तभी सम्भव हो सकेगा जब प्रत्येक व्यक्ति अपना और समाज के बीच का सम्बन्ध ठीक प्रकार से समझेगा ।
समाज के प्रत्येक सदस्य को एक दूसरे से होने वाले लाभों को ध्यान में रखना जरूरी है ।
समाज में एक-दूसरे के प्रति श्रद्धा , प्रेम तथा विश्वास की भावनाएँ विद्यमान हों ।
सुसंगठित समाज तभी प्रतिलक्षित होता है जब समाज के प्रत्येक सदस्य में उत्तरदायित्व की भावनाएँ विद्यमान हों और इस भावना से ओत-प्रोत होकर वे एक-दूसरे के प्रति त्याग करने के लिए तत्पर हों तथा एक-दूसरे की निर्लिप्त सहायता करने के लिए चैतन्यशील भी ।
एक-दूसरे के प्रति मैत्रीपूर्ण सम्बन्ध तभी स्थापित हो सकता है जब उपरोक्त सब बातों को समाज का प्रत्येक सदस्य पूर्णरूप से अमल में लाये ।
प्रत्येक व्यक्ति को शिष्टता तथा सौम्यता का व्यवहार करना और अपना एक उच्च व्यक्तित्व बनाये रखने का प्रयास करते रहना आवश्यक हो जाता है ।
अंहकार और मनोविज्ञान व्यक्तित्व शब्द अंग्रेजी के पर्सनैलिटी शब्द का पर्याय है ।
पर्सनैलिटी शब्द भी लैटिन शब्द पर्सोना से लिया गया है ।
पर्सोना का तात्पर्य वेश बदलने के लिए प्रयोग किये गए आवरण से था ।
नाटक के पात्र इसको पहनकर तरह-तरह के रूप बदला करते थे ।
इस प्रकार आरंभ में पर्सोना शब्द का अर्थ बाह्रा आवरण के रूप में किया जाता था , परन्तु रोमन काल में विशेषगुणायुक्त पात्र को ही पर्सोना कहा जाने लगा ।
यह दूसरा अर्थ ही आधुनिक मनोविज्ञान के पर्सनैलिटी शब्द से लिया गया है ।
जनसाधारण में वयक्तित्व का अर्थ व्यक्ति के बाह्रा रूप से लगाया जाता है , परंतु मनोविज्ञान में व्यक्तित्व का अर्थ व्यक्ति के रूप गुणों की समष्टि से है ।
दर्शन में व्यक्तित्व को आंतरकि तत्त्व जीव माना जाता है ।
मनोविज्ञान में व्यक्तित्व न तो बाह्रा आवरण ही है और न आंतरिक तत्त्व ।
बल्कि दोनों ही है ।
वयक्तित्व कोई स्थिर अवस्था न होकर गतिशील समष्टि है जो कि परिवेश के प्रभाव , से बदलती रहती है ।
यब व्यक्ति के विचार , व्यवहार , क्रियाओँ , गतिविधियों सभी बातों में झलकता है ।
व्यक्तित्व व्यक्ति का परिवेश से अनुकूलन ढंग का है ।
व्यक्तित्व का समस्त व्यवहार से अनुकूलन करने के लिए होता है ।
जो व्यक्ति परिवेश के अनुकूलन के लिए जिस प्रकार से व्यवहार करता है , वही उसका वयक्तित्व है ।
पाश्चात्य मनोवैज्ञानिक लेखर एन.एस.मन के शब्दों में : " व्यक्तित्व की परिभाषा एक व्यक्ति के ढांचे , व्यवहार के रूपों , रुचियों , साधनों , योग्यताओं और अभिरुचियों के सबसे अधिक लाक्षणिक संकलन के रूप में की जा सकती है ।
" व्यक्तित्व जीवित रहने के अपने प्रयत्नों में प्रत्येक व्यक्ति द्वारा ग्रहण किया हुआ अनुकूलन का विशेष रूप है ।
अनुकूलन के इस रूप से ही उसका व्यक्तित्व दिखलाई पड़ता है ।
एक अन्य पाश्चात्य मनोविशलेषक गौर्डन आलपोर्ट ने कहा है : " व्यक्तित्व व्यक्ति के भीतर उन मनोदैहिक गुणों का गत्यात्मक संगठन है जो परिवेश के प्राति होने वाले उसके अपूर्व अभियोजनों का निर्णय करते हैं ।
" इस प्रकार व्यक्तित्व व्यक्ति के रूपों , गुणों , प्रवृत्तियों , सामर्थ्यों आदि का संगठन है ।
वह व्यक्ति और परिवेश की परस्पर अंत : क्रिया का परिणाम है ।
वह उसके विशेष लक्षणों का योगमात्र न होकर उनका विशिष्ट संगठन है ।
वह व्यक्ति के व्यवहार का समग्र गुण है ।
व्यक्तित्व दूसरों पर प्रभाव डालता है ।
वह विभिन्न परिस्थितियों में व्य्कति की प्रतक्रियाओँ में उपस्थित प्रतिमान है ।
संक्षेप में उसमें आंतरिक और बाह्रा दोनों प्रकार की क्रियाओँ का संगठन सम्मिलित है ।
चरित्र स्थायी भावों की एक व्यवस्था अथवा संगठन है ।
इस संगठन में विभिन्न स्थायी भावों पर एक प्रधान स्थायी भाव शासन करता है ।
मूलरूप से चरित्र का अर्थ नैतिक चरित्र नहीं होता ।
प्राचीन ग्रीस में ` चरित्र ' शब्द का तात्पर्य सिक्कों को बनाने वाले सांचो से था ।
जाली सक्कों को बनाने से रोकने के लिए इनमें से प्रत्येक सांचा ऐसा बनाया जाता था , जैसा कि कोई भी अन्य न बनाया जा सके ।
आधुनिक अंग्रेजी भाषा में करेक्टर शब्द भी इसी अर्थ में प्रयोग किया जाता है ।
इस संबद में स्किनर का कथन है : " किसी का चरित्र जैसा कि शब्दों के इतिहास द्वारा परिभाषित किया गया है , सब कुछ है , जो एक पुरुष या स्त्री को अनुपम और प्रत्येक अन्य से भिन्न बनाता है ।
" इस प्रकार चरित्र व्यक्ति की उन विशेषताओँ का संगठन है , जिनके द्वारा वह दूसरों से अलग पहचाना जा सकता है ।
इन विशेषताओं को व्यक्ति क्रमश : समाजीकरण के द्वारा प्राप्त करता है ।
चरित्र-निर्माण की प्रक्रिया बचपन से ही आरंभ हो जाती है और इसमें व्यक्ति के सामाजिक तथा सास्कृतिक परिवेश का महत्त्वपूर्ण योगदान होता है ।
व्यक्तित्व और चरित्र के उपरिलिखित विवेचन से स्पष्ट है कि इन दोनों में परस्पर घनिष्ठ संबंध है , व्यक्तित्व से वैयक्तिकता निश्चित होती है और वैयक्तिकता व्यक्ति का चरित्र दिखलाती है ।
अस्तु समान्यतया या व्यक्तित्व और चरित्र में सह-सबंध है ।
व्यक्तित्व संकलित और संतुलित होने पर ही व्यक्ति का चरित्र सुसंगठित होता है ।
, दूसरी ओर व्यक्तित्व के विघटित हो जाने पर चरित्र का सगठन भी बिखऱ जाता है ।
चरित्र के निर्माण में मनुष्य की आदतों , संकल्पों , ज्ञान , संवेगात्मक विकास और नियंत्रण का विशेष महत्त्व होता हैं ।
समाज में दंड और पुरस्कार की व्यवस्था से बालक के चरित्र का निर्माण होता है ।
कहना न होगा कि चरित्र के निर्माण में सहायक इन सिद्धांतो का भी व्यक्तित्व के विकास पर भी महत्त्वपूर्ण प्रभाव पड़ता है ।
चरित्र में दोष आ जाने पर व्यक्तित्व में भी दोष आते हैं ।
दूसरी ओर व्यक्तित्व की असमान्यताएं चरित्र को प्रभावित करती हैं ।
मानसिक रोगी में व्यक्तित्व और चरित्र दोनों ही दूषित और विघटित दिखलाई पड़ते हैं ।
इन दोनों के ही समुचित संगतठन और वयवस्था से मनसिक रोग की दशा दूर की जा सकती है ।
अंह का फ्रॉयडीय सिद्धांत यों तो व्यक्तितव के संबंध में अनेक सिद्धांत प्रचलित हैं , परंतु असामान्य मनोविज्ञान की दृष्टि से फ्रॉयडीय सिद्धांत का विशेष महत्त्व है ।
फ्रॉयड ने मानव व्यक्तित्व में अचेतन प्रक्रियाओं पर बड़ा जोर दिया है ।
उसके अनुसार समस्थ मानसिक जीवन अचेतन शक्ति से परिचालित होता है ।
अचेतन अतृप्त उद्देश्यों का भंडार है ।
उसमें बाल्यकाल की समस्त दमित यौन इच्छाएं रहती हैं ।
मनुष्य की दमित इच्छाएं अचेतन में चली जाती हैं और वहीं से अभिव्यक्ति सुअवसर ढूंढा करती हैं ।
इनमें से अधिकतर इच्छाएं कामुक होती हैं ।
ये कामेच्छाएं ही मनुष्य के अनेक कार्यों का कारण हैं ।
इस काम-शक्ति को फ्रॉयड ने लिविडो का नाम दिया है ।
लिविडो ही मानव व्यक्तित्व की प्रेरक शक्ति है ।
मानव व्यक्ति में तीन तत्त्व हैं इड , ईगो , और सुपर ईगो ।
इड -- मानव का अतरंग मूलप्रवृत्तियों , अतृप्त इच्छाओं और दमित अनुभूतियों का भंडार है ।
यह परिवेश के संपर्क में नहीं है ।
इसको फ्रॉयड ने इड कहा है ।
इड में मानव की प्रेरक शक्तियां रहती हैं ।
प्रारंभ में फ्रॉयड इड को केवल सुखोन्मुख मानता था परंतु बाद में उसने उसमें मृत्यु मूल प्रवृत्ति का भी अस्तित्व माना है ।
इस प्रकार इड में मानव की जीवन तथा मृत्यु दोनों से संबंधित प्रवृत्तियां रहती हैं ।
ये प्रवृत्तियां विशेष- ~ इच्छाओं का रूप धारण कर लेती हैं , जो कि परिवेश की ओर उन्मुख होती हैं , और इस प्रकार व्यक्ति के चेतन जीवन को प्रभावित करती हैं ।
इड के अंतर की इन इच्छाओं में अधिक काम संबंधी होती हैं ।
ईगो -- प्रारंभ में फ्रॉयड इड को अचेतन और ईगो या अहं को चेतन भी मानता था और इन दोनों के संघर्ष की अचेतन और चेतन के संघर्ष के रूप में व्याख्या करता था ।
बाद में उसने चेतन-अचेतन के इस द्वंद्व के विचार में संशोधन किया ।
पहले वह समझता था कि चेतन स्तर अहं का स्तर है और उसमें अवांछित इच्छाओं का दमन किया जाता है ।
और प्रतिरोध द्वारा उनको सचेतन रखा जाता है ।
परंतु बाद में फ्रॉयड ने यह देखा कि जिन रोगियों का विश्लेषण किया गया उन्हें स्वयं अपने प्रतिरोधों का अभाव नहीं था ।
चेतन रूप में वे अपने गत अनुभव को स्मरण करने में कोई भी प्रतिरोध नहीं उपस्थित कर रहे थे ।
इससे यह स्पष्ट हुआ है कि प्रतिरोध अचेतन है ।
इस प्रकार फ्रॉयड इस निष्कर्ष पर पहुंचा कि दमन और प्रतिरोध करने में यह अचेतन है अत: इस संशोधित मत के अनुसार , अंशत: चेतन और अंशत: अचेतन होता है ।
चेतन पक्ष में वह परिवेश के संपर्क में रहता है ।
परिवेश से अहं का संपर्क इंद्रियों द्वारा होता है और वह मांसपेशियों द्वारा परिवेश के प्रति अनुक्रिया करता है ।
वह प्राणी के अंतर्मानस से भी संबंधित रहता है ।
यह अंतरंग अचेतन है ।
अहं के इससे संपर्क का प्रमाण चेतन दुःख सुख से मिलता है ।
फ्रॉयड के अनुसार चेतना के स्तर में और इस अचेतन स्तर में परस्पर संघर्ष रहता है ।
अंशत: चेतन और अंशतः अचेतन होने के कारण अहं इन दोनों जगत में मध्यस्थता करता है ।
अपनी प्रसिद्ध पुस्तक ` द ईगो एण्ड द इड ' में फ्रॉयड ने लिखा है -- " अहं जगत में और इड में मथ्यस्थता करने , का इस द्वारा जगत की मांगों को पूरा करने का और मांसपैशिक क्रियाओं द्वारा जगत कि इड की इच्छाओं से अनुकूलन करने का प्रयास करता है ।
" इड सुख की खोज में रहता है ।
वह सुख के सिद्धाँत के अनुसार अंधा होकर सुख की खोज करता है परंतु इड को अहं के माध्यम से काम करना पड़ता है ।
और अहं वास्तविकता के सिद्धांत से चलता है ।
वह प्रारंभ में निर्बल और अविकसित होता है ।
अतः उसको इड की इच्छाओं की पूर्ति में बड़ी कठिनाइयों का सामना करना पड़ता है ।
वह ऐसी-ऐसी वस्तुओं के पीछे भागता है , जो उसको परिवेश से नहीं मिलती ।
जब अहं को अपनी प्रिय वस्तु छोड़नी पड़ती है तब वह उसकी एक प्रतिमा को संजोए रखता है और उससे अपना तादात्म्य करता है ।
इस प्रकार त्यागी हुई वस्तुओं की विशेषताओँ को ग्रहण करके अहं विकसित होता है ।
सफलतापुर्वक विकसित होने पर अहं व्यवस्थित और भली प्रकार संगठित हो जाता है तथा परिवेश से अनुकूलन कर लेता है ।
इड सदैव आदिम और असंगठित रहता है ।
सुपर ईगो -- सुपर ईगो अथवा श्रेष्ठ अहं साधारण अर्थों में अंतश्चेतना कहा जा सकता है ।
यह अहं का आर्दश भी कहलाता है ।
अपने रोगियों के व्यवहार के विश्लेषण में फ्रॉयड ने कभी-कभी अत्यधिक अपराधी भावना पाई ।
अतः उसको इड तथा ईगो के अतिरिक्त एवं सुपर ईगो की भी उप-कल्पना करना पड़ी ।
अंतश्चेतना या अंतरात्मा के समान श्रेष्ठ अहं , ईगो पर अनेक नियम तथा निषेध लादने की चेष्टा करता है ।
वह यह निर्देश देने की चेष्टा रहती है कि क्या करना है और क्या नहीं करना है ।
ये आदेश व्यावहारिक आवश्यकता पर आधारित नहीं होते ।
ये निरपेक्ष आदेश होते हैं जो कि इड और उसके आंतरिक ज़गत से लिए हुए होते हैं ।
अहं और श्रेष्ठ अहं में बड़ा अंतर यह है कि श्रेष्ठ अहं केवल मानव प्राणियों में ही विकसित होता है जब कि अहं सब प्राणियों में पाया जाता है ।
इसका कारण यह है कि मानव बहुत दिनों तक बाल्यकाल में रहता है और उसे यौन शक्ति लिविडो को वयस्क यौन जीवन में अपने लक्ष्य पर पहुंचने से पूर्व बहुत समय लगता है ।
फ्रॉयड के अनुसार अहं व्यक्ति के जीवन में ही विकसित होता है जो कि अहं का उद्गम आदिम मनुष्य से ही माना जाता है ।
यह व्यक्ति को परंपरागत रूप में प्राप्त होता है ।
परंतु अधिकांश श्रेष्ठ अहं भी प्रत्येक बालक में नये सिरे से विकसित होता है ।
फ्रॉयड के अनुसार बालक में वास्तविक यौन प्रेरणा होती है जो कि भिन्न लिंगीय व्यक्ति की खोज करती है , इस , मत के अनुसार बालक माता को और बालिका पिता को अधिक चाहती है ।
केवल इतना ही नहीं बल्कि बालक पिता में और बालिका माता में अपने प्रेम का प्रतिद्वंद्वी देखते हैं ।
इससे उनके मन में भयंकर संघर्ष रहता है ।
जिससे अनेक प्रकार की मानसिक ग्रंथियों का सृजन होता है ।
इन्हीं में श्रेष्ठ अहं का विकास होता है ।
इड , ईगो और सुपर ईगो के विषय में उपरिलिखित विचार फ्रॉयड के मत के अनुसार हैं ।
एडलर और मुंग अनेक बातों में उससे सहमत नहीं हैं ।
उदाहरण के लिए जब कि फ्रॉयड ने ईगो को वास्तविकता के सिद्धांत के अनुसार काम करने वाला माना है , एडलर के अनुसार , ईगो वास्तविकता के अनुसार नहीं चलता ।
युंग ने फ्रॉयड के लिविडो को बड़े व्यापक अर्थों में लिया और उसको भौतिक शक्ति से मिला दिया ।
मानसिक व्यवहार की व्याख्या में फ्रॉयड की यह उपकल्पना बड़ी सहायक सिद्ध हुई ।
विशेषतया असामान्य व्यवहार के विश्लेषण में तो वह बहुधा ठीक ही सिद्ध हुई है ।
अहंकार और कुविद्या अहंकार और कुविद्या का चोली-दामन का साथ समझा जाता है ।
कुविद्या के लक्षण बहुत ही बुरे होते हैं ।
कुविद्या के लक्षणों से युक्त व्यक्ति इस संसार में जन्म ले कर केवल हानि ही करते हैं ।
उनसे किसी का भी लाभ नहीं होता ।
न अपना न किसी अन्य का ।
उसमें बहुत अधिक अवगुण होने के कारण कुविद्या वाला व्यक्ति कठिन अवसर आने पर घबरा जाता है ।
भगवान श्रीकृष्ण ने गीता में कहा है : दम्भो दर्पो$भिमानश्च क्रोध : पारूष्यमेव च ।
अज्ञानं चाभिजातस्य पार्थ सम्पदमासुरीम्॥ अर्थात् : दंभ , अहंकार , अभिमान , क्रोध , क्रूरता और अज्ञान ये सब आसुरी प्रवृत्ति के लक्षण माने गए हैं ।
आसुरी संपदा के लक्षणों की संख्या इतनी ही नहीं है ।
यदि एक प्रकार से देखा जाए तो काम , क्रोध , लोभ , मोह , मद , मत्सर , दंभ , तिरस्कार , गर्व , ऐंठ , अहंकार , द्वेष , विवाद , विकल्प , आशा , ममता , तृष्णा , कल्पना , चिंता , अहंमन्यता , कामना , भावना , असूया , ईर्ष्या , अविद्या , इच्छा , वासना , अतृप्ति , आसक्ति , वांछा , निंदा , अनीति , दुष्टता , अवज्ञा , विपत्ति , आपदा , दुर्वृत्ति , दुर्वासना , स्पर्द्धा , घबराहट , जल्जबाजी अथवा , उतावलापन , झगड़ालूपन , ओछापन आदि कुविद्या की परम व्यवस्थाएं हैं ।
कुविद्या वाला व्यक्ति कुरूप , कुलक्षणों से युक्त और बहुत अशक्त , दुर्जन , दरिद्र तथा कृपण राहत है ।
वह बहुत अधिक आलसी , बहुत खाने वाला , दुर्बल , क्रोधी , तुच्छ और झूठा होता है ।
वह मूर्ख , उग्र स्वभाव वाला , पागल , वाचाल और बहुत झूठा तथा बकवादी होता है ।
वह न कुछ जानता है , न वह कुछ सुन सकता है , न उसे कुछ आता है और न वह कुछ सीख सकता है ।
सीखने की दृष्टि से वह कोई बात देखता भी नहीं और न ही वह कुछ करता है ।
वह बहुत ही हीन और तुच्छ बात करता है ।
वह लोगों की चुगली करता है , निंदा करता है , अशुभ बातें करता है और कहकर बदल चाता है ।
द्वेषपूर्ण और मिथ्या बातें करता है और व्यर्थ की बातें कहकर दूसरों को धिक्कारता है ।
वह कपटी , कुटिल , मन में गांठ रखने वाला , कुढ़न वाला , टालमटोल करने वाला , कोपी , कुधन तथा उद्दंड होता है ।
वह तामसी , अविचारी , पापी , अनर्थ करने वाला तथा अपस्मार रोग से पीड़ित होता है , उसके शरीर में भूतों का संचार होता है ।
वह स्त्रियों , गौंओं , ब्राह्मणों तथा माता-पिता तक की हत्या कर सकता है ।
वह महापापी , पतित , हीन , कुपात्र , कुतर्की , मित्र-द्रोही , विश्वाशघातक , कृतघ्न नारकी होता है ।
अहंकारी व्यक्ति केवल संदेह करके लड़ाई-झगड़ा और कलह करता है , अधर्मी अनाड़ी , शोक-संग्रही , चुगलखोर , व्यसनी तथा विग्रही होता है और अपना दबाव रखना चाहता है ।
वह दुष्ट , बदनाम , मलिन , दुसरों का भला न देख सकने वाला , कृपण , हठी , दुराग्रही , स्वार्थी , लोभी और कौड़ी-कौड़ी के लिये जान देने वाला होता है ।
अहंकार तथा कुविद्या से युक्त व्यक्ति शठ , मूर्ख , कातर , लुच्चा , ठग , उत्पाती , पाखंडी , चोर , ढीठ , कठोर , स्वेच्छाचारी , बड़बड़ करने वाला , बुरी तरह से हंसने वाला , ओछा , उद्धत , लंपट , भ्रष्ट आचरण और बुरी बुद्धिवाला होता है ।
वह हत्यारा , लुटेरा , डाकू , ठग , मूर्ख , धोखा देने वाला , निश्शंक , निर्लज्ज , झगड़ालू , लंठ , नीच , घमंडी और विकारी होता है ।
वह अधीर , ईर्ष्यालु , अनाचारी , अनर्गल बातें करने वाला और खल होता है ।
वह भले ही पंगु , अधां , श्वास का रोगी , लूला , लंगड़ा , बहरा कुछ भी क्यों न हो किंतु अपना दंभ नहीं छोड़ता है ।
वह बल , कला , मुद्रा , दीक्षा , लक्षण लावण्य , युक्ति , बुद्धि , आचार , विचार , क्रिया , सत्व , विवेक आदि से हीन और सशयी होता है ।
वह भक्ति-भाव , ज्ञान , बैराग्य , शांति और क्षमा आदि सभी बातों से रहित होता है ।
वह संयम , प्रसंग , प्रयत्न , अध्ययन , आर्जव , मैत्री , आदि कुछ भी न जानने के कारण अभागा होता है ।
जो व्यक्ति इस प्रकार के अनेक विचारों और कुलक्षणों का भंडार हो उसे बस कुविद्या वाला अथवा अहंकारी समझ लेना चाहिए ।
अहंकार और कुविद्या के इन लक्षणों को जानकर उनका त्याग कर देना चाहिए ।
अभिमान या हठपूर्वक उन्हें ग्रहण किए रहना किसी प्रकार भी अच्छा नहीं है ।
अहंकार और रजोगुण मनुष्य शरीर वास्तव में सत्व , रज और तम इस प्रकार तीन गुणों से युक्त होता है ।
इनमें से सत्व गुण को तो बहुत ही उत्तम बताया गया है ।
रजोगुणी व्यक्ति यदि यत्न करे तो अपने जीवन को सफल कर सकता है किंतु तमोगुणी की तो अघोगति ही मानी गई है ।
गीता में कहा है : ऊर्ध्व गच्छन्ति सत्वस्था मध्ये तिष्ठिन्ति राजसा ।
जघन्यगुणवृत्तिस्था अधो गच्छन्ति तामसा॥ अर्थात् जो सतोगुणी है उनकी सद्गति होती है ।
उदाहरण के लिये प्रयोज्यों को दस-दस शब्दों की दो सूचियाँ सिखाई जाती है -- एक सूची ` ए. का अभ्यास पूर्ण सीखने के बाद दो बार कराया जाता है और दूसरी सूची ` ब ' का अभ्यास पूर्ण सीखने के बाद पांच बार कराया जाता है ।
2. सीखने का वक्र ।
3. मानव द्वारा भूल-भुल्लैया सीखना ।
4. सीखने पर परिणाम के ज्ञान का प्रभाव ।
5. द्वि-पार्श्विक स्थानांतर -- दर्णण लेखन के द्वारा ।
6. विभेदन सीखना -- ( i ) टी. मेज ।
( ii ) आकार विभेदन ।
परिचय आधुनिक मनोविज्ञान में सीखना एक बहुत महत्त्वपूर्ण विषय बन गया है ।
इस विषय का क्षेत्र भी बहुत विस्तृत है ।
सरल अनुबन्धन ( Simple Conditiuoning ) से लेकर समस्या समाधान की जटिल क्रिया तक सीखने में शामिल होती है ।
सीखने की अनेकों परिभाषायें दी गई हैं , किन्तु यदि इसका अर्थ भी प्राणी का वातावरण में समायोजन किया जाय , तो यह क्रिया छोटे से छोटे प्राणी तक में पाई जाती है ।
जैसे-जैसे प्राणी विकास के क्रम में आगे बढ़ता है सीखने की क्रिया भी जटिलतर होती जाती है ।
सीकना समायोजन का रूप होने के कारण मानव के व्यवहार के हरेक पहलू को प्रभावित करता है ।
आधुनिक मनोविज्ञान में सीखने के कई रूप प्रचलित हैं जिनमें क्रियात्मक सीखना ( Sensory Motor Learning ) , लंप्रत्यय सीखना ( Concept Learning ) , संवेगात्मक सीखना ( Emotional Learning ) , प्रत्यक्षात्मक सीखना ( Perceptutional Learning ) प्रमुख हैं ।
परिभाषायें सीखना वास्तव में एक प्रक्रिया है ।
जिसका वर्णन कई दृष्टिकोणों से किया जा सकता है ।
" सीखना नई प्रतिक्रियाओँ को प्राप्त करना या पुरानी प्रतिक्रियाओँ की क्रियाशीलता बढ़ाना है ।
" -- अन्डर वुड , 1965 " सीखने को अभ्यास से व्यवहार में सापेक्ष स्थायी परिवर्तन के रूप में परिभाषित किया जा सकता है ।
" -- हिल्गर्ड व एटक्निसन 1967 " सीखना व्यवहार का अपेक्षाकृत स्थायी उत्तरोत्तर रूपान्तरण ( Progressive modification ) है ।
यह प्रशिक्षण या निरीक्षण के परिणामस्वरूप क्रिया विशेष में होता है ।
" ऊपर दी गई परिभाषाओं के आधार पर सीखने के कुछ गुणा या लक्षण बताये जा सकते हैं -- 1. सीखना व्यवहार में आने वाला क्रमिक परिवर्तन है ।
2. सीखना अपेक्षाकृत स्थायी होता है ।
3. सीखने के कारण जीव में या तो पुरानी प्रतिक्रियायें दृढ़ होती हैं या नई प्रतिक्रियायें ग्रहण की जाती हैं ।
4. सीखने का कारण प्राय: उद्दीपक-परिस्थिति की पुनरावृत्ति होता है ।
5. सीखना एक मध्यवर्गी प्रक्रिया ( Intervening Process ) है जो उद्दीपक और प्रतिक्रिया के बीच में आती है ।
इसे सीधे देख पाना सम्भव नहीं होता ।
व्यवहारवादी मनोविज्ञानी जैसे हल , गुथरी , स्किनर और स्पैन्स सीखने की क्रिया को दो घटनाओँ के बीच सम्बन्ध या सहचर्य स्थापित होना मानते हैं ।
सहचर्य स्थापना की प्रक्रिया अनुबन्धन ( Conditining ) कहलाती है ।
पैवलोव इत्यादि के अनुसार अनुबन्धन का आधार उद्दीपक परिस्थिति का नई क्रियाओं के साथ घटित होना है -- जबकि हल इत्यादि के अनुसार अनुबन्धन का कारण पुनर्वलन ( Reinforcement ) होता है ।
सीखान और परिपक्वता ( Maturation ) परिपक्वता प्राकृतिक नियमों के अनुसार स्वयमेव होने वाला शारीरिक क्षमता का विकास है ।
व्यवहार शरीर पर आधारित है ।
जब तक शरीर के अंग व मांसपेशियों का विकास नहीं होता व्यवहार नहीं हो सकता ।
सीखने की क्रिया को घटने के लिए उपयुक्त शारीरिक आधार आवश्यक है ।
परिपक्वता शारीरिक भी होती है मानसिक भी ।
परिपक्वता के कारण भी शारीरिक-व्यवहारगत परिवर्तन होते हैं ।
ये परिवर्तन आयु के साथ स्वयं आते चले जाते हैं -- इन्हें सीखना नहीं पड़ता ।
सीखने से होने वाले व्यवहारगत परिवर्तन अभ्यास के कारण होते हैं ।
सीखने का आधार परिपक्वता है ।
शारीरिक परिवक्वता के अभाव में सीखना सम्भव नहीं है ।
परिपक्वता व सीखने में निम्नलिखित प्रमुख अन्तर हैं -- 1. परिपक्वता प्राकृतिक या स्वाभाविक है ।
सीखने के लिये प्रयास और कई तरह की क्रियायें करनी पड़ती हैं ।
2. परिपक्वता के कारण होने वाले व्यवहार के परिवर्तन सम्पुर्ण नस्ल या प्रजाति में पाये जाते हैं ।
सीखने से होने वाले परिवर्तन केवल व्यक्ति में आते हैं ।
3. परिपक्वता के लिए अभ्यास आवश्यक नहीं , सीखने के लिये अभ्यास आवश्यक है ।
4. परिपक्वता की प्रक्रिया की शारीरिक सीमा होती है -- यह 25 वर्ष तक पुर्ण हो जाती है , फिर परिपक्वन नहीं होता ।
सीखने की प्रक्रिया की कोई सीमा नहीं होती व्यक्ति जीवन भर सीखता रह सकता है ।
5. परिपक्वता के लिये परिस्थितियों का बन्धन नहीं है यह अनुकूल व प्रतिकूल दोनों प्रकार की परिस्थितियों में चलने वाली प्रक्रिया है , किन्तु सीखने की घटना केवल अनुकूल परिस्थितियों में हो सकती है प्रतिकूल परिस्थितियों में नहीं ।
6. परिपक्वता प्राकृतिक क्रिया है , प्रेरणा का इस पर कोई प्रभाव नहीं पड़ता ।
परन्तु सीखने के लिये प्रेरणा एक आवश्यक शर्त है ।
इस प्रकार सीखने और परिपक्वन में मूलभूत अन्तर है किन्तु दोनों में निकट का सम्बन्ध भी है क्योंकि सीखना परिपक्वता पर आधारित है ।
यद्यपि परपक्वन सीखने पर आधारित नहीं है ।
किसी भी प्रकार की क्रिया के लिये उसके अनुरूप शारीरिक परिपक्वता आवश्यक होती है ।
सीखने के प्रकार सरलता व जटिलता के आधार पर सीखने की प्रक्रिया को कई प्रकार का कहा जा सकता है -- 1. गत्यात्मक सीखना ( Motor Learning ) -- जैसा कि नाम से ही प्रकट है इसमें शरीर के अवयवों की गति सीखी जाती है -- जैसे टाईप सीखना , साईकिल सीखना आदि ।
किन्तु इसमें साथ ही मानसिक क्रियायें भी सीखी जाती हैं ।
केवल शारीरिक प्रक्रिया की मात्रा अपेक्षाकृत अधिक रहती है ।
2. शाब्दिक सीखना ( Verbal Learning ) -- यह सीखना शब्दों के आधार पर होता है ।
मानव के अधिकतर सीखने का स्वरूप शाब्दिक होता है ।
इसमें शब्द , अंक , चिन्ह , संकेत , वाच्य आदि का माध्यम लिया जाता है ।
यह सीखना स्मृति के निकट है क्योंकि इसमें धारणा का अंश भी रहता है ।
3. विभेदात्मक सीखना ( Discrimination Learning ) -- यहाँ सीखने वाला उद्दीपक एवं प्रतिक्रिया दोनों मे पहचान करना सीखता है -- यह पशुओं में भी हो सकता है और मनुष्यों में भी ।
गत्यात्मक हो सकता है या शाब्दिक हो सकता है ।
4. समस्या समाधान ( Problem Solving ) -- यह सीखने की जटिलतर अवस्था है जिसमें पहले सीखी हुई प्रतिक्रियाओं को चुनना व जोड़कर नया समाधान खोजना पड़ता है ।
कुछ मनोविज्ञानी इसे चिन्तन का एक रूप मानते हैं ।
वास्तव में चिन्तन भी सीखने का मानसिक रूप या अप्रकट रूप ही है ।
सीखने के कई प्रमुख सिद्धान्त हैं किन्तु सैद्धान्तिक विवाद एवं सूक्ष्मताओँ में जाना प्रस्तुत पुस्तक का उद्देश्य नहीं है ।
ये सिद्धान्त आवश्यकतानुसार प्रयोगों के साथ दिये जायेंगे ।
सीखने का मापन ( Measurement of Learning ) सीखना अन्तिम रूप से एक प्रकार का सहचर्य है जो उद्दीपक परिस्थिति व प्रतिक्रिया के बहाज स्थापित होता है ।
यह सम्बन्ध ` है या नहीं है ' ( ` All or none Principle ) के रूप में न होकर , एक क्रम के रूप में होता है ।
आधुनिक मनोविज्ञान ने सीखने के प्रयोगों के रूप में जो भी प्रगति की है वह इस सहचर्य के मापन के रूप में की है ।
सहचर्य के बल का मापन करने के लिये केवल एक प्रतिक्रिया पर्याप्त नहीं होती ।
इस बल का अनुमान लगाया जाता है और यह अनुमान कई प्रतिक्रियाओं के परिमाण जानने के द्वारा सम्भव होता है ।
सहचर्य के बल के मापन के लिये कई प्रमुख विधियाँ हैं -- 1. बारम्बारता ( Frequency of response evocation ) -- उद्दीपक या उद्दीपक परिस्थिति के उपस्थित होने पर कितनी बार प्रतिक्रिया उत्पन्न होती है -- बारम्बारता की यह संख्या सीखने में सहचर्य के बल को बताती है ।
इस बारम्बारता को संख्या या प्रतिशत के रूप में दिखाया जा सकता है ।
यदि प्रतिक्रिया बिल्कुल न हो तो 0 % शून्य प्रतिशत बल और यदि हर बार हो तो 100 % शतप्रतिशत बल माना जाता है और इन दो छोरों ( 0-100 % ) के बीच में कोई भी मात्रा आ सकती है जो बारम्बारता की मापक हो ।
2. विस्मरण का अवरोध ( Resistance to forgetting ) -- इसमें सीखने के सहचर्य का बल नापने के लिये उद्दीपक व प्रतिक्रिया के बीच में अन्तराल दिया जाता है और अन्तराल के बाद जितना याद रह जाये अर्थात विस्मृति का विरोध करे उसे सहचर्य मानते हैं ।
उदाहरण के लिये प्रयोज्यों को दस-दस शब्दों की दो सूचियाँ सिखाई जाती है -- एक सूची ` ए. का अभ्यास पूर्ण सीखने के बाद दो बार कराया जाता है और दूसरी सूची ` ब ' का अभ्यास पूर्ण सीखने के बाद पांच बार कराया जाता है ।
अभ्यास के एकदम बाद दोनों सूचियों की पुनरुत्पादन बारम्बारता शत प्रतिशत रही किन्तु अभ्यास के एक सप्ताह बाद पुर्नपरीक्षण किया गया और पाया गया क प्रमोज्य को सूची ` ए ' के कम पद याद रहे और सूची ` ब ' के अधिक पद याद रहे ।
इस प्रकार अधिक अभ्यास में विस्मृति अवरोध की मात्रा अधिक पाई गई ।
इस उदाहरण से स्पष्ट होता है कि विस्मृति अवरोध सीखने का मापक है ।
3. पुनर्शिक्षण में सुविधा ( Ease in relearning ) सीखने और अभ्यास के बाद काफी समय यदि बीत जाये तो उद्दीपक प्रतिक्रिया के सहचर्य के बन्धन निर्बल हो जाते हैं ।
यह पाया गया है एक लम्बी अवधि के बाद पहले से सबल बन्धन बाद में भी बने रहते हैं ।
जबकि पहले से निर्बल बन्धन समय बीतने के साथ लोप हो जाते हैं ।
अतः किसी सीखी गई सामग्री को दोबारा सीखने में जो प्रयास किये जाते हैं वो पूर्व बने बन्धन या सहचर्य का अच्छा माप सिद्ध होते हैं ।
अपने पिछले वाले उदाहरण में सूची ` ए ' को पूरी तरह सीखने में अधिक प्रयासों की आवश्यकता होगी और सूची ` ब ' को सीखने में कम प्रयास लगेंगे ।
4. अन्तराल ( Latency Period ) -- अन्तराल से तात्पर्य उद्दीपक देने व प्रतिक्रिया होने के बीच की अवधि है ।
अध्ययनों द्वारा यह पाया गया है कि सीखने के बन्धन जहाँ दृढ़ होते हैं अन्तराल उतना ही कम होता है और सीखी गई सामग्री यदि बलशाली नहीं है तो अन्तराल भी अधिक होता है ।
सामान्य जीवन में देखा जाता है कि जिस बालक को पाठ ठीक प्रकार याद होता है वह तुरन्त उत्तर देता चला जाता है ।
इसके विपरीत जिस बालक का पाठ अभी कच्चा है उसे उत्तर देने में उतनी ही देरी होती है ।
इस प्रकार अन्तराल को सीखने के बल का मापक माना जा सकता है ।
सीखने को प्रभावित करने वाले कारक -- सीखने की क्रिया एक अर्जित क्रिया होने के कारण अनेक भीतरी और बाहरी कारकों से प्रभावित होती है -- मोटे तौर पर इन कारकों को तीन प्रकार का बताया जा सकता है ।
व्यक्तिगत कारक वस्तुगत कारक परिस्थिति जन्य कारक ( Personal Factors ) ( Objective Factor ) ( Environmental Factor ) प्रेरणा शारीरिक अवस्था सामग्री का स्वरूप पुरस्कार व दण्ड शारीरिक क्षमता अभ्यास सामाजिक स्थिति रुचि व प्रेरणा सीखने की विधियाँ सामाजिक दबाब योग्यता व बुद्धि आकांक्षा का स्तर व्यक्तिगत कारक -- ये सीखने वाले के अन्दर होते हैं ।
ये मुख्य रूप से दो प्रकार के होते हैं : शारीरिक व मानसिक ।
1. शारीरिक कारक -- ये सीखने वाले की ज्ञानेन्द्रियों , कर्मेन्द्रियों प्रभावक अंगों से सम्बन्धित होते है ।
किसी भी प्रकार से असमर्थ बच्चा सीखने में पिछड़ सकता है ।
जैसे बच्चा यदि ठीक से सुन नहीं सकता तो पूरी बात सुन नहीं पायेगा , समझ नहीं पायेगा ।
इसी प्रकार स्नायुमण्डल की स्थिति एक बहुत महत्वपूर्ण कारक है ।
सीखने में उच्च मानसिक प्रक्रियायें शामिल होती है अत : मस्तिष्क का भी सीखने में भाग होता है ।
स्मायुमण्डल का स्वस्थ या अस्वस्थ होना सीखने को प्रभावित करता है ।
तेज ज्वर , थकान , नशीले पदार्थों का सेवन आदि सभी सीखने के बाधक तत्व हैं ।
2. शारीरिक -- सीखने वाले के शरीर की पूर्णता , परिपक्वन , योग्यता , उसकी शारीरिक सीमा निर्धारित करते हैं ।
कितना भी अभ्यास शारीरिक सीमा का उल्लंघन नहीं कर सकता किन्तु शारीरिक सीमा को ध्यान में रखकर किया गया प्रशिक्षण बहुत प्रभावकारी हो सकता है ।
3. प्रेणना व रुचि -- प्रेरणा के अर्थ विस्तृत हैं ।
पशु मनोविज्ञान में इसका अर्थ जैविक आवश्यकतायें व उससे उत्पन्न अन्तर्नोद है ।
ये अन्तर्नोद सीखने में पुनर्बलन का काम करते हैं ।
किन्तु मानवीय सीखने में शारीरिक कारकों की अपेक्षा मानिसक कारकों का अधिक महत्वपूर्ण स्थान होता है ।
ये मानसिक आवश्कतायें ही प्रेरणा शब्द से जानी जाती हैं ।
प्रेरणायें शारीरिक आवश्यकताओं से ही उत्पन्न होती हैं किन्तु धीरे-धीरे स्वतन्त्र हो जाती हैं ।
ये सभी प्रेरणायें सीखने को गहन रूप से प्रभावित करती हैं ।
मानव जीवन में सामाजिक प्रेरणायें भी महत्वपूर्ण होती हैं जैसे पुरस्कार-दण्ड या समाज में सम्मान आत्म प्रतिष्ठा जिनके कारण सीखने की क्रिया को प्रोत्साहन मिलता है ।
प्रशंसा व निन्दा व परिणाम का ज्ञान इसी प्रकार की प्रेरणायें हैं ।
प्रेरणा के साथ रुचि भी आती है , जिस कार्य में व्यक्ति की रुचि होती है वह जल्दी सीख लिया जाता है जिस कार्य में रुचि नहीं होती उसे सीखने में देर लगती है ।
4. बुद्धि व योग्यतायें -- सीखना इस बात पर भी निर्भर करता है कि सीखने वाला कितना बुद्धिमान व योग्य है ।
बुद्धिमान व्यक्ति कोई भी कार्य जल्दी सीख जाता है ।
बुद्धि का स्तर जैसे-जैसे बढ़ता है , सीखने की क्षमता बढ़ती जाती है ।
इसी प्रकार विशेष योग्यताओं का भी प्रभाव पड़ता है ।
जिस बालक में संगीत की प्रतिभा है वह संगीत जल्दी व अच्छी प्रकार सीखेगा , जिसमें गणित की योग्यता है उसमें गणित सीखने की रुचि होगी व अधिक अधिगम होगा ।
5. आकांक्षा-स्तर -- जिन बच्चों में ऊँचा उठने की विशेष आकांक्षा होती है वे जल्दी-जल्दी व गुणात्मक रूप से भी अधिक सीखते हैं ।
उच्च योग्यता वाले बच्चों में चिन्ता की मात्रा अधिक पाई जाती है , उनमें अधिक आकांक्षा होती है ।
अत: उनका अधिगम गुण और मात्रा दोनों में अधिक होता है ।
वस्तुगत कारक ये सीखी जाने वाली वस्तु में निहित होते हैं -- 1. सामग्री का स्वरूप -- सीखी जाने वाली सामग्री का स्वरूप सीखने की क्रिया को प्रभावित करता है जैसे सामग्री बिखरी हुई हो तो देर में सीखी जाती है ।
( अ ) सरल व जटिल सामग्री ।
( ब ) सार्थक व निर्थक सामग्री ।
( स ) क्रमबद्ध तार्किक या असम्बद्ध अतार्किक ।
( द ) परिचित या अपरिचितता ।
2. सामग्री में पदों का क्रम -- पहले सरल बाद में कठिन दिया जाय तो सीखना सुगम हो जाता है ।
3. विषय वस्तु की मात्रा या लम्बाई ।
4. कठिनाई-स्तर ।
5. सामग्री का क्रमिक स्थान ( Serial Position ) 6. सामग्री का आधार ।
अभ्यास -- अभ्यास सीखने वाला कराता है किन्तु सामग्री का करता है ।
अत: इसे वस्तुगत कारकों में लिया गया है ।
थार्नडाईक ने सीखने के नियमों में अभ्यास के नियम को महत्वपूर्ण स्थान दिया ।
कोई कार्य जितनी भी अधिक बार किया जाता है उसमें कुशलता या निपुणता उतनी ही बढ़ जाती है ।
किन्तु अभ्यास केवल सही क्रियाओं का ही होना चाहिये अन्यथा त्रुटियाँ भी अभ्यास में आकर पुष्ट हो जाती है ।
दूसरी बात , अतिरिक्त सीखना लाभदायक होने की जगह हानिकारक हो सकता है क्योंकि उसमें जितना समय व शक्ति लगती है फल उसकी अपेक्षा बहुत कम मिलता है ।
3. सीखने कि विधियाँ -- सीखने की विधियाँ सीखने की क्रिया को बाहर से प्रभावित करती हैं ।
ये विधियाँ विशेषकर मानव के अधिगम में महत्वपूर्ण हैं ।
कुछ प्रमुख विधियाँ इस प्रकार है ।
( I ) पूर्ण बनाम खण्ड विधि ( Whole Vs Part Method ) इस विधि पर कई विद्वानों ने अध्ययन किये और निम्न निष्कर्ष निकाले हैं -- ( i ) अधिक योग्य व बुद्धिमान लोगों के लिये पूर्ण विधि तथा कम बुद्धिमान सीखने वालों के लिये खण्ड विधी अधिक उपयोगी है ।
( ii ) सार्थक सामग्री के लिये पूर्ण विधि एवं निरर्थक सामग्री के लिये खण्ड विधि अधिक उपयोगी है ।
( iii ) कठिन निरर्थक असम्बद्ध सामग्री के लिये खण्ड विधि लाभप्रद सिद्ध हुई है ।
( iv ) खण्ड विधि में समय व श्रम अधिक लगता है क्योंकि खण्डों को अलग-अलग याद करके , फिर जोड़कर भी याद करना पड़ता है ।
( 2 ) सविराम अभ्यास बनाम अविराम अभ्यास ( Distributed Vs Massed Practice ) अधिकतर अध्ययनों द्वारा निष्कर्ष मिलता है कि सविराम विधि अवश्य ही अविराम विधि से श्रेष्ठ है ।
इसके कई कारण हैं -- ( i ) सविराम अभ्यास में पुर्नलाभ मिलता है अर्थात् विराम लेकरा कार्य करने से प्राणी को विश्राम मिलाता है और उसकी कार्य क्षमता बढ़ जाती है ।
( 2 ) सीखने के समय स्नायु मण्डल में अनेक प्रकार के परिवर्तन होते रहते हैं जिन्हें एकत्रित करने की आवश्यकता होती है ।
सविराम अभ्यास में एकत्रिकरण के लिये समय मिल जाता है और सीखने कि प्रक्रिया पुष्टि हो जाती है ।
वातावरण सम्बन्धी कारक ये वे कारक हैं जो सीखने की पृष्ठ भूमि बनाते हैं जहाँ सीखने की घटना घटती है ।
जितना सुविधापुर्ण वातावरण होगा सीखने की क्रिया में उतनी ही सुगमता आएगी ।
इसमें सभी वे कारक आ जाते हैं जो कार्य की मात्रा व गुण को बढ़ाते हैं ।
जैसे खुली वायु , सुखद वातावरण , पर्याप्त प्रकाश व्यवस्था , सुगन्ध रहना , शरीर के लिये सह्रा , सुखद तापमान व आर्द्रता , बैठने का आराम , दूसरों की उपस्थिति , सामाजिक वातावरण आदि ।
मनोविज्ञान में ये कारक स्वतन्त्र रूप से नहीं आते वरन् दूसरे कारकों के सहायक या पृष्ठभूमि के रूप में ही होते हैं ।
किन्तु अभी आठवें दशक में वायुमण्डल के प्रदूषण व सीखने की प्रकिया पर कुछ महत्वपूर्ण कार्य हुआ है ।
सीखने का वक्र एवं पठार ( Learning Curve and Plateue ) सीखने की प्रक्रिया में समय , प्रयास , मात्रा एवं प्रगति को चित्रित रूप में दिखाया जा सकता है ।
ग्राफ चित्र पर बनाए गए इस चित्रण को सीखने का वक्र कहा जाता है ।
सीखने का वक्र हर प्रकार की सीखने की प्रक्रिया के लिये बनाया जा सकता है चाहे वह गत्यात्मक सीखना हो या वाचिक सीखना हो ।
1913 में थार्नडाईक ने सीखने की प्रक्रिया पर विस्तार से खोजें की ।
उनके अनुसार सीखने का पूर्ण वक्र प्राप्त करने के लिये बिना किसी अभ्यास के ( शून्य स्तर से ) कार्य आरम्भ होना चाहिए और सीखने वाले की क्षमता की सीमा तक पहुंचना चाहिए ।
इस दृष्टि से देखा जाये तो अधिकतर वक्र अपूर्ण होते हैं ।
क्योंकि न तो वे शून्य अभ्यास से शुरू होते हैं और न ही अभ्यास की अन्तिम सीमा तक पहुँचते हैं ।
वक्र बनाने के लिये स्वतन्त्र परिवर्ती अक्ष रेखा ( X -- axis ) पर और आश्रित परिवर्तीय-रेखा ( Y -- axis ) पर दिखाया जाता है ।
वक्र बनाने के लिये विभिन्न मापें या इकाइयाँ ली जा सकती है और इन मापों या इकाइयों के अमुसार वक्र ऊपर चढ़ता है या नीचे उतरता है ।
मान लीजिये सीखने की इकाई ( आश्रित परिवर्ती ) समय लिया जाये तो जैसे-जैसे प्रयास आगे बढ़ेंगे कम होता जायेगा और वक्र ऊपर से नीचे आयेगा ।
यदि इकाई त्रुटि ली जाय तो प्रयास के साथ त्रुटियाँ कम होंगी और ऊपर से नीचे आता हुआ वक्र बनेगा ।
इसके विपरीत कार्य की मात्रा को इकाई माना जाय तो अभ्यास के साथ-साथ वक्र ऊपर जायेगा ।
हीन भावना हीन भावना का अर्थ है अपने को दूसरों से छोटा समझना , उनकी तुलना में अपने को अयोग्य समझना या अपने को दूसरों की अपेक्षा तुच्छ समझना ।
व्यवहार में देखा जाता है कि समाज में कई व्यक्ति अपने बालकों को दूसरों की तुलना में कम महत्त्वपूर्ण समझते हैं यद्यपि ऐसे व्यक्तियों में किसी गुण या लक्षण की कमी नहीं होती है ।
कई व्यक्ति किशोरावस्था से मृत्यु तक हीन भावना या हीनता के शिकार बने रहते हैं , वे अपनी क्षमताओं , योग्यताओं , ज्ञान एवं स्थान के बारे में बहुत ही निम्न प्रकार के विचार रखते हैं , उनमें आत्मविश्वास की कमी होती है तथा वे भावुक , शीघ्र ही विचारोत्तेजक होते हैं ।
यदि आप भी इसी प्रकार के व्यक्ति हैं तो घबराइये नहीं , आपकी श्रेणी में और भी कई व्यक्ति हैं ।
देखना यह है कि ऐसा क्यों होता है ?
मनोवैज्ञानिकों का कहना है कि इस हीन भावना की जड़ें बचपन के अनुभवों से जुड़ी होती हैं ।
किसी भी व्यक्ति के लिए इसका जानना उतना सरल नहीं है जितना समझा जाता है ।
बेगबी के अनुसार बालक के प्रति सामाजिक तिरस्कृत भावनाएँ या उसकी आलोचना के कारण , उसमें भय की प्रतिक्रियाएँ हीन भावना उत्पन्न करती हैं , विभिन्न सामाजिक स्थितियों से भय की प्रतिक्रियाएँ सम्बद्ध हो जाती हैं , जिनमें तिरस्कृत मनोवेगों का एक बड़ा अंश होता है और इससे व्यक्ति में हीन भावना विकसित हो जाती है ।
यह एक आन्तरिक अनुभूति है जो गूँगे के गुण के समान है तथा केवल खाने वाला ही उसके स्वाद का अनुभव कर सकता है ।
कभी-कभी बाह्य व्यवहारों से इसकी अभिव्यक्ति जानी जा सकती है ।
निरीक्षण विधि इसके लिए बड़ी उपयोगी सिद्ध होती है ।
हीन भावना का प्रमुख चिन्ह यह है कि व्यक्ति एकान्तप्रिय हो जाता है तथा किसी भी काम को करने के लिए अपनी असमर्थता प्रकट करता है ।
उसे अपनी क्षमताओं , योग्यताओं तथा सम्भावनाओं पर विश्‍ास नहीं होता है तथा वह जिम्मेदारी लेने से सदैव मुँह छिपाता है ।
हीन भावना से पीड़ित बालक दूसरे बच्चों से घुल-मिल नहीं पाते हैं , वे एकान्तप्रिय होते हैं , अपने काम तथा खेलों में दूसरों का हस्तक्षेप वे पसन्द नहीं करते हैं ।
ऐसे बालकों के अन्तरमन में यह छिपा रहता है कि उनके सामने ही उनकी प्रशंसा की जाए ।
वे चाहते हैं कि बातचीत में उनका संदर्भ दिया जाए तथा उनको मान्यता दी जाए ।
ऐसे बालक स्कूल के कार्यक्रमों या प्रतियोगिताओं से बचना चाहते हैं ।
कई बार पाया जाता है कि हीन भावना से पीड़ित बालक , नेतृत्व के गुण न होने पर भी समूह का नायक बनना चाहता है , अपनी आज्ञा मनवाना चाहता है ।
हीन भावना के विकास में शारीरिक एवं मनोवैज्ञानिक कारण भी पर्याप्त हिस्सा लेते हैं जैसे -- ( अ ) किसी व्यक्ति में अंग दोष होना -- लंगड़ा , काना , ठिगना , बाउनिया ।
इससे व्यक्ति स्वयं को दूसरों के सामने छोटा अनुभव करता है ।
ऐसे बालक अपने मित्रों या भाई-बहनों से इन्हीं संज्ञाओं से पुकारे जाने पर अपने आपको हीन समझने लगते हैं तथा असुरक्षित मानने लगते हैं ।
ऐसे बालक की न तो परिवार के सदस्यों में रुचि रहती है तथा न ही समाज के प्रति , न माता-पिता में ही उनका कोई आकर्षण रहता है ।
बच्चों को शारीरिक दोषों के आधार पर नाम देकर न तो माता-पिता पुकारें तथा न ही दूसरों को ऐसा करने में प्रोत्साहन दें ।
( ब ) परिवार में सदैव माता-पिता की निरर्थक ताड़ना सुनना या माता-पिता द्वारा निकम्मा बताया जाना -- क्रोधी माता-पिता द्वारा बच्चों के प्रति असंयत , उदासीन , यन्त्रणापूर्ण तथा सहानुभूतिहीन व्यवहार बच्चों को यह समझने में सहायता करता है कि वे घर में महत्त्वहीन हैं , पारिवारिक कार्य-कलापों में उनकी कोई भूमिका नहीं है ।
सौतेली माता के कारण या पति पत्नी में विचार-साम्यता न होने के कारण बालक की उपेक्षा हो सकती है ।
ऐसे माता-पिता आदर्श प्रस्तुत करते हुए बच्चों से एक विशिष्ट प्रकार के आचरण की आशा करते हैं और जब आशा पूरी नहीं होती है तो वे बच्चों को डाँटते-फटकारते हैं , अपमानित करते हैं ।
न केवल इतना ही , ये कार्य वे अपने मित्रों के सामने भी करते हैं ।
इससे बालक के मन में विद्रोह पनपता रहता है ।
कई बार माता-पिता बच्चों से अधिक अपेक्षाएँ रखते हैं और जब बच्चे उन्हें पूरी नहीं कर पाते हैं तो हीन भावना के शिकार हो जाते हैं ।
माता-पिता या अभिभावकों को बालकों से उनकी क्षमताओं , योग्यताओं के अनुरूप ही अपेक्षाएँ करनी चाहिए ।
बालकों की योग्यताओं का वस्तुनिष्ठ मूल्यांकन किया जाना चाहिए ।
ऐसा नहीं होने पर माता- पिता को असंतोष होना स्वाभाविक है ।
( स ) खेलकूद , सामाजिक उत्सवों , राष्ट्रीय पर्वों तथा समारोहों में भाग न लेना -- ऐसे व्यक्ति मित्र नहीं बना पाते तथा प्राय: दिवास्वप्न देखते हैं ।
हीन भावना अनिवार्यत: बुरी ही हो , ऐसी बात भी नहीं है ।
हीन भावना के अच्छे और बुरे दोनों प्रकार के परिणाम हो सकते हैं ।
हीन भावना की मात्रा कम होने पर तथा समय-समय पर उचित मार्गदर्शन , प्रोत्साहन एवं प्रेरणा मिलने पर कई ऐसे काम भी व्यक्ति कर सकता है कि उसकी ख्याति फैल जाय ।
पर जब हीन भावना की मात्रा बढ़ जाती है तो वह व्यक्ति के लिए अभिशाप बन जाती है , वह अन्त:मुखी हो जाता है तथा जीवन में कुछ भी कर सकने का साहस ही नहीं बटोर पाता ।
कई माता-पिता अपने बच्चों की दूसरों के बच्चों से तुलना करते हैं ।
इस तुलना में माताएँ सदैव ही दूसरों के बच्चों को श्रेष्ट बतलाती हैं तो बालक अपने को हीन समझने लगते हैं ।
ऐसी माताओं को बताया जाना चाहिए कि उनकी सन्तान अन्यों के बालकों के बालकों से किन-किन आधारों पर निम्न है ।
श्रेष्ठ कहे जाने वाले बालकों के गुणों का अपनी सन्तान में विकास करना चाहिए ।
अपने बच्चों की पड़ोस के बच्चों से तुलना करने के बजाय उन बालकों के आदर्श गुणों का अपने बच्चों में विकास करना चाहिए ।
माता-पिता को यह भी ध्यान रखना चाहिए कि गुणों का बात की बात में विकास नहीं हो जाता ।
ध्यान में रखने की महत्त्वपूर्ण बात यह है कि इस भावना में परिवर्तन लाया जा सकता है ।
अपनी कमजोरी के कारण ढूँढ़ने के बजाय यह अधिक अच्छा है कि काम सही एवं उचित ढ़ंग से करना सींखें ।
यदि आप ढंग से काम करें तो कोई कारण नहीं कि काम सही न हो ।
हीन भावना को सदैव अनुभव करना या याद करना आवश्यक नहीं है ।
अन्य व्यक्तियों के साथ आपको अपने सम्बन्ध में अविश्‍वास नहीं होना चाहिए ।
कई परिवारों में कठोर वातावरण में बड़े हुए बच्चों को घर से बाहर नहीं निकलने दिया जाता है ।
इन माता-पिता को डर रहता है कि कहीं बच्चे बिगड़ जाएँगे ।
यदि परिवार में और बालक या उनके भाई-बहन नहीं हैं तो ऐसे बालकों की स्थिति और भी दयनीय हो जाती है ।
ऐसे बालक अकेले रहने के अभ्यासी बन जाते हैं और जब अन्य बालकों के सम्पर्क में आने का अवसर आता है तो उनमें घुल-मिल नहीं पाते ।
कई अध्यापक भी कक्षाओं में इसी प्रकार का अनुशासन पसन्द करते हैं ।
ऐसे उदाहरण का बालमन पर बड़ा गहरा प्रभाव पड़ता है ।
परिणाम यह होता है कि बालक घर तथा विद्यालय दोनों के प्रति उदासीन हो जाते हैं ।
प्रथम आवश्यक बात यह है कि अपने कुछ सिद्धान्त बनाइये ।
प्रकृति ने जो देन , स्वास्थ्य , लक्षण व दिमाग सम्बन्धी विशेषताएँ आपको दी हैं उन पर विश्‍ास कीजिये ।
उसके बारे में भी विचार कीजिये जो आपसे कम प्रतिभावान है ।
अपने वैयक्तिक गुणों के बारे में सोचिये ।
आपके समान कोई भी अन्य व्यक्ति संसार में नहीं है ।
जो कुछ आप दे सकते हैं , आप में जो लक्षण व प्रतिभाएँ हैं , सबके सब समान मात्रा में दूसरों में नहीं हैं ।
आप जो दे सकते हैं तथा जिनकी अन्य व्यक्तियों को आवश्यकता भी है , इसलिए आपका महत्त्वपूर्ण स्थान है ।
आज समाज की रचना कुछ इस प्रकार की बन गई है कि धनी व्यक्ति का समाज में महत्वपूर्ण स्थान है ( इससे कोई मतलब नहीं है कि वह धन कैसे प्राप्त किया या कमाया गया है ) ।
आर्थिक दृष्टि से सम्पन्न अभिभावक या उच्च पद प्राप्त अधिकारियों के बच्चों को समाज में अधिक महत्त्व दिया जाता है ।
गाँवों में आज भी कई स्थानों पर सामन्तवादी परिवार देखने को मिल जायेंगे ।
ठाकुरों तथा जमींदारों के बच्चों को आदरसूचक शब्दों से पुकारा जाता है तथा इनके द्वारा किये गये अभद्र व्यवहार को अन्य बच्चों को चुपचाप स्वीकार करने का आग्रह किया जाता है ।
अबोध बालक इन सबके बारे में सोच ही नहीं पाता ।
ब्राह्माण , वैश्य या क्षत्रिय अपने बच्चों को सूद्रों के बच्चों से नहीं मिलने देते हैं ।
निर्धन माता-पिता की सन्तानों में इससे सहज ही हीन भावना का विकास होता है , वे आदर्शों में विश्वास खोने लगते हैं , फलत: बालक समाज से पृथक् अलग-थलग रहने लगते हैं ।
हर बालक दूसरे बालक से भिन्न है , उसका अपना व्यक्तितत्व विचारधारा है ।
सम्भव है गरीब माता-पिता के बच्चों की शैक्षिक उपलब्धि उच्च स्तर की हो , इसी आधार पर उसकी प्रशंसा की जा सकती है , उसके इस लक्षण को मान्यता दी ही जानी चाहिए ।
सम्पन्न वर्ग के माता-पिता के सोचने-विचारने के तरीके में परिवर्तन लाने का प्रयास करना चाहिए ।
सर्वप्रथम आप अपने स्थान के बारे में निश्चित हो जाइये ।
इस दृढ़ विचार के साथ सदैव अपना कार्य आरम्भ कीजिये कि " मेरा अपना स्थान है , मैं अन्य व्यक्ति की सहायता कर सकता हूँ ।
" रात्रि को सोने से पहले भी इन शब्दों को याद कीजिये ।
ये आपके बारे में सत्यताएँ हैं ।
स्थान का ज्ञान , प्रकृतिदत्त गुण आदि का कैसे विकास हो तथा कैसे इनका प्रयोग किया जाय ?
दैनिक जीवन में सदैव ये आपके सम्मुख रहते हैं , आपको कुछ-न-कुछ योगदान करना है , आपको अन्य व्यक्तियों की जरूरतों की पूर्ति करनी है ।
घूमने , फिरने , सोचने , बातचीत करने का अपना क्षेत्र है , इसमें आपका परिवार हो सकता है और हो सकते हैं आपके मित्र भी ।
आपको अपने कुटुम्ब के लिए विचार करना है ।
यदि आप परिवार के लिए कोई योगदान नहीं करते तो निश्चित है कि परिवार अधूरा है ।
परिवार के एक उत्तरदायी सदस्य के रूप में अपना स्थान स्वीकार कीजिए ।
जब किसी विषय पर वाद-विवाद हो रहा हो तो ऐसा भी मत कहिये कि मुझे कुछ नहीं कहना है ।
बातचीत करने का साहस कीजिये , कोई नयी बात बताइये , परिवार के भले के लिए कुछ योगदान कीजिये ।
ऐसी ही बात मित्रों के सम्बन्ध में भी है ।
जब तक आप स्वयं अपने स्थान के बारे में निश्चित नहीं होंगे , आपके मित्र आपकी स्थिति , मान , पहचान , स्थान स्वीकार नहीं करेंगे ।
अब तक आप प्राय: उन पर निर्भर रहते आये हैं ।
अब तय कीजिये कि आप आत्मनिर्भर भी बन सकते हैं ।
संयोगवश यदि माता-पिता दोनों ही घर से बाहर रहते हों , नौकरी पर जाते हों या अन्य किसी कारण से बाहर रहते हों तथा बच्चों को नौकरानी के भरोसे छोड़ जाते हों बच्चों को माता- ~ पिता का लाड़-प्यार नहीं मिलता है ।
कई बार नौकरानी बच्चों की आवश्यकताओं पर ध्यान नहीं देती या उसके साथ लापरवाहीपूर्ण व्यवहार करती है , कारण कि मालकिन की अनुपस्थिति में उसे कोई डर नहीं है ।
ऐसी स्थिति में बालक असुरक्षित अनुभव करता है ।
यदि माता-पिता धनी हुए तो भी स्नेह से वंचित रहने के कारण बालक में असुरक्षा की भावना पनपने लगती है ।
ऐसी स्थिति में माता-पिता को समय निकाल कर उसे सम्भालना चाहिए जिससे बच्चा यह अनुभव न करे कि वह उपेक्षित है या उसकी सुरक्षा की उन्हें चिन्ता नहीं है ।
परीक्षाओं में अनुत्तीर्ण होने वाले विद्यार्थी भी हीन भावना के शिकार होते देखे गये हैं , इनमें छात्राएँ शीघ्र व अधिक मात्रा में प्रभावित होती हैं ।
विद्यालय की किसी टीम में किसी छात्र का चयन न होना भी उसमें हीनता पैदा करता है ।
कई बार निराशा के प्रदर्शन हेतु विद्यार्थी विद्यालय के हर कार्यक्रम में भाग लेना ही बन्द कर देता है ।
इससे वे बड़े निराश होते हैं तथा यही निराशा उनमें हीन भावना विकसित करती है ।
परीक्षा में फेल होने का सभी दोष विद्यार्थियों का नहीं होता है ।
फेल होने पर उसे डाँटना किसी भी स्थिति में ठीक नहीं कहा जा सकता -- इस वक्त तो उसे सहानुभूति की जरूरत है ।
बालक को छोटी-छोटी बातों के लिए डाँटना-फटकारना या बिना किसी कारण के हर समय उनसे नाराज रहना उचित नहीं कहा जा सकता ।
परीक्षा में फेल होने के कारणों को दूर कर बालक की सहायता करनी चाहिए ।
एक विद्यार्थी के रूप में आपको अपना क्षेत्र बढ़ाना चाहिए ।
अधिकाधिक लोगों से सम्बन्ध जोड़िए ।
संघ व परिषदों के सदस्य बनिए , ध्यान रखिए -- संघ व परिषद् ऐसे हों जो मानवता के लिए उपयोगी कार्य करने में रुचि सम्पन्न हों ।
मन्दिर में जाइये , पर केवल उपस्थिति देने मात्र के लिए नहीं ।
वास्तविकता यह है कि प्रकृति , प्रभु आपमें निवास करता है , इसके लिए उत्तरदायित्व स्वीकार कीजिए ।
समाज सेवा करने वाले किसी संघ , परिषद् या मण्डल से मित्रता कीजिए , उसके कार्यक्रम में सक्रिय भाग लीजिए , दूर या अलग-थलग रहने की आदत छोड़िए ।
आप अनुभव करेंगे कि आप किसी अधिक अच्छे कार्य में व्यस्त हो गये हैं ।
ऐसा करने से आपके आत्म-विश्वास में वृद्धि होगी ।
अब आप अपने ज्ञान एवं चातुर्य का विकास कीजिए और कोई अच्छा कार्य करने के लिए दृढ़ निश्चय कीजिए ।
आप किन बातों या कार्यों में अधिक रुचि रखते हैं ?
यदि अब तक आप सभी काम अनिच्छा से करते थे , किसी काम में रुचि नहीं है तो किसी एक काम में रुचि बढ़ाइये , उसके विशेषज्ञ बनिए , दक्ष बनिए , उसके बारे में जितनी अधिक जानकारी प्राप्त कर सकें , कीजिए , आप उसके पारखी बन जाइये ।
ऐसा कौन होगा ?
आपके मन में यह प्रश्न उठना स्वाभाविक है ।
इस सम्बन्ध में आप अधिक-से-अधिक पुस्तकें पढ़िये , पर अच्छा तरीका यह है कि इस सम्बन्ध में जानकार लोगों से सम्पर्क बढ़ाइये ।
ऐसा करने से आपके ज्ञान में वृद्धि होगी , आप अधिक व्यवहार-कुशल बनेंगे ।
आप कार्य में लगे लोगों से प्रश्नोत्तर करके अपनी जिज्ञासा शान्त करेंगे ।
जिन लोगों के सम्पर्क में आप आ रहे हैं वे भी आप में समान रुचि रखते हैं ।
उनकी संगत में आप अनुभव करेंगे कि आपका जीवन समृद्ध हो रहा है ।
एक कदम और आगे बढ़िए ।
जब आप मित्रता बढ़ाते हैं तो मित्रों को पहचानिए , कभी-कभी पहल भी कीजिए ।
कभी-कभी मित्रों को चाय पर भी निमन्त्रित कीजिए ।
सिफारिशें जो सरकार द्वारा स्वीकार की गई संगठन-ढांचा सिफारिश संख्या 4 राष्ट्रीय भाषा आयोग ( भारत सरकार ) द्वारा स्थानीय कानूनों को हिन्दीं में अनुवाद करने के लिए निरन्तर उत्साहित करने तथा हिमाचल प्रदेश कार्यालय भाषा अधिनियम , 1976 के विधिकरण के कारण सन् 1980 में एक अनुवाद कोष्ठ सृजित किया गया जिसमें ( 4 स्वीकृत पदों के स्थान पर ) तीन अनुवादक एवं विधि सहायक वर्तमान में कार्यरत हैं ।
इसे एक प्रथम श्रेणी के राजपत्रित अधिकारी जिस का पद उप-विधि परामर्शी के सम्मान का हो , के अधीन रखने का प्रस्ताव था ।
यद्यपि भर्ती नियमों के अभाव में सन् 1980 से जब से इस पद का सृजन हुआ , यह खाली रहा ।
इसके विषय में सचिव ( विधि ) द्वारा मौखिक साक्ष्य में बताया गया कि अब यह अन्तिम निर्णय हेतु प्रगति की स्थिति में है ।
सरकार का उत्तर विशेष कार्याधिकारी ( विधि ) को अनुवादकों एवं विधि सहायकों द्वारा किए गए किये जा रहे हिन्दी अनुवाद के निरीक्षण एवं नियन्त्रण का कार्य सौंपा गया है ।
यह स्नातक स्तर तक हिन्दी साहित्य एक विषय के रूप में रखने व स्नातकोत्तर एवं विधि स्नातक होने के कारण इसके निरीक्षण के लिए सक्षम एवं प्रवीण है ।
अन्य हिन्दी भाषी राज्यों से तालमेल बनाये रखने तथा अनुवाद कोष्ठ में अधिकारियों की उच्चो-उच्च परम्परा कायम करने के लिए कुछ वरिष्ठ अधिकारियों की जैसे उप-विधि परामर्शी इत्यादि का अनुवाद कार्य के निरीक्षण / विधिक्षा / सत्यापन हेतु अतिआवश्यकता है ।
यद्यपि हिन्दी को कानूनी क्षेत्र में लोक प्रिय बनाने हेतु हमें इस कार्य को गतिशीलता प्रदान करनी होगी अन्यथा हम वांछित परिणाम प्राप्त नहीं कर सकते हैं ।
समिति की टिप्पणी मौखिक साक्ष्य के दौरान यह बात सामने आई कि उप-विधि परामर्शी के पद के भर्ती नियमों के विषय में फरवरी 1982 में यह बताया गया था कि यह अन्तिम निर्णय के लिए प्रगति की स्थिति में है ।
परन्तु उन को अभी तक अधिसूचित नहीं किया गया है ।
वास्तव में इन्हें किसी भी स्तर पर विधायित नहीं किया गया है ।
और नियमों के अभाव में यह कह दिया गया है कि पद को नहीं भरा गया ।
यदि किसी पद को जनहित के महत्व की उपेक्षा करके दो वर्ष तक नहीं भरा गया तो समिति इसे न भरे जाने के औचित्य पर आश्चर्य व्यक्त करती है ।
सचिव विधि ने इस का खण्डन किया और अपने अभिवचन में उप-विधि परामर्शी के पद के एक प्रतिष्ठित अधिकारी की अनुवाद कार्य को सही दिशा प्रदान करने के लिए नियुक्ति की जोरदार शब्दों में मांग की ।
अतः समिति इस की उपेक्षा नहीं करती परन्तु इस विषय पर जोर देती है कि भर्ती नियमों को अन्तिम रूप दिया जाए ।
इस संदर्भ में वे प्रशासन से आशा करते हैं कि वे इक्कत्तीसवें प्रतिवेदन के अन्तिम अध्याय की कण्डिका में दी गई सिफारिशों की और ध्यान दे ।
सिफारिश- 19 उक्त कमियों को ध्यान में रखते हुए समिति सिफारिश करती है कि उप-विधि परामर्शी का पद तुरन्त भरा जाना चाहिए ।
यदि सम्भव हो तो विधि प्रारूपों एवं हिन्दी अनुवाद में पर्याप्त अनुभव वाले अधिकारी को भारत सरकार या किसी अन्य राज्य सरकार से लेकर यह कार्य आरम्भ किया जाए ।
दूसरे वर्तमान विधि सहायकों को विधि मन्त्रालय ( भारत सरकार ) से स्वल्पकाल तक संलग्न करके व्यवहारिक रूप में इस विचार को समवेषित करना चाहिए ताकि उन्हें कुछ व्यवहारिक अनुभव हो सके ।
तीसरे कार्य व्यापार में उन्नति को सुनिश्चित करने के लिए एक अनुवादक के खाली पड़े स्थान को भरा जाना चाहिए ।
यह कहने की आवश्यकता नहीं है कि समिति के कार्य निष्पादन के नाम पर अत्याधिक निरीक्षण की अपेक्षा की जाएगी ।
सरकार का उत्तर अनुवादकों एवं विधि सहायकों द्वारा पूर्वतः किए गए और किए जा रहे कार्य का महत्व समझते हुए तथा उन्हें कुछ व्यवहारिक अनुभव प्राप्त कराने के लिए , एक प्रकार का प्रशिक्षण देने हेतु प्रतिनियुक्त करने की सहायता को समवेषित किया जा रहा है ।
कार्य व्यापार में प्रगति हेतु अनुवादक के खाली पड़े पद को भी उतनी ही शीघ्रता से भरा जाना चाहिए जितनी की उप-विधि परामर्शी के पद को इसके साथ ही विशेषाधिकारी ( विधि ) को जो कार्य निरीक्षण में सक्षम एवं प्रवीण है हिन्दी अनुवाद को प्रभारी बनाया गया है ।
सिफारिश संख्या- 24 इन कार्यरत अनुवादकों के लिए कोई भी कार्यभार निश्चित नहीं किया गया है ।
वास्तव में विधि विभाग ने प्रत्येक जिले में प्रकाशनाधिकारी और मण्डल तथा सत्र-न्यायाधीश की नियुक्ति की है और प्रत्येक न्यायिक दण्डाधिकारी के न्यायालय में एक लोक अभियोक्ता की नियुक्ति की है परिशिष्ट-III इसकी पुष्टि करता है ।
ऐसे किसी निश्चित एवं पूर्व निश्चित मानदण्ड से समिति को अवगत नहीं कराया गया जिससे एक ही न्यायालय एवं स्थान पर इन दो प्रकार के अतिरिक्त पदों की स्वीकृति की कसौटी के विषय में ज्ञात हो सके ।
सिफारिश संख्या- 31 समिति तदनुसार सिफारिश करती है कि मासिक प्रतिफल की संवीक्षा तथा मूल्यांकन बहुत शुद्धता से किया जाना चाहिए और इसके साथ ही क्षेत्राधिकारियों की प्रतिपुष्टि को तुरन्त एवं सार्थक बनाना चाहिए ।
सरकार का उत्तर स्थगन के अनुदान के प्रक्रिया नियम को अनुकूल संशोधनों द्वारा अति कठोर बनाया गया है ।
और किसी भी जन अभियोक्ता को यह कहते हुए नहीं सुना जा सकता कि वह किसी मामले के संचालन / वाद के लिए तैयार नहीं है ।
वास्तव में जैसा कि पहले कहा जा चुका है कि अभियोजन एजेन्सी न्यायालयों के सम्मुख पड़े बकाया कामों को कम करने में महत्वपूर्ण अभिनय नहीं कर सकती ।
यह केवल न्यायालयों और अधिष्ठताओं की पर्याप्त संख्या पर निर्भर करता है ।
स्पष्ट निष्कर्ष जिस पर समिति पहुँची है वह यह है कि यद्यपि शिलान्यास किया जा चुका है और आधारिक ( इनफ्रास्ट्रक्चर ) तैयार किया जा चुका है तथापि परिणाम अभी तक प्रकट होने शुरू नहीं हुए हैं ।
समिति इस संदर्भ में अनुभव करती है कि यह सम्भवतः योजना के समुचित प्रचार के अभाव के कारण है ।
सचिव ( विधि ) ने मौखिक साक्ष्य में बताया कि माननीय मुख्य मन्त्री ने स्वयं एक से अधिक अवसरों पर सभा के सभी प्रतिनिधियों को इस विषय में लिखा है ।
आकाशवाणी से भी वार्ताएं प्रसारित की गई हैं ।
प्रकाशन सामग्री पंचायतों को भेजी गई है ।
यदि इस प्रयत्न के बावजूद भी आवश्यकताग्रस्त व पात्र व्यक्तियों को लाभ नहीं पहुँच रहा है तो इसका कारण प्रचार की अपर्याप्तता या विभिन्न सूचना ( प्रसारण ) केन्दों में तंरग लम्बाई की झिलमिलाहट रही है ।
समिति के विचार में प्रथम प्रदर्शित पग इस विषय में अधिक प्रभावशाली रहा है ।
इस संदर्भ में यह सुझाव है कि योजना को ऐसी भाषा व ढंग से लेखबद्ध किया जाए जिसे विशेष रूप से लोग समझ सकें ।
समाचार पत्रों विशेषकर सरकारी समाचार पत्र " गिरिराज " जो प्रत्येक सप्ताह हर एक पंचायत और हर शिक्षा केन्द्र को जाता है उसके प्रयोग की व्यापकता पर जोर दिया जाए ।
इसी प्रकार विभिन्न विभागों / जैसे कृषि , पंचायत और लोक सम्पर्क विभाग से किसानों , बागवानों एवं ग्रामीणों के लिए निकलने वाले प्रकाशनों का माध्यम भी सही होना चाहिए ।
ग्रामीणों के लिए विशेष कार्यक्रम आकाशवाणी शिमला से प्रसारित करना एक अन्य ढंग है ।
जिसे लाभ प्राप्त करने हेतु प्रयोग में लाया जा सकता है ।
वार्तालाप और प्रश्नोत्तर सत्रों का अपना महत्व है ।
परन्तु जिन्होनें इस योजना के अन्तर्गत सहायता पाकर अपने मामलों में सफलता प्राप्त की है ।
उनके साथ हुए साक्षात्कारों का श्रोतागणों पर अत्याधिक प्रभाव पड़ता है ।
समिति के विचार में बोर्डो का न्यायालयों से बाहर पात्र व्यक्तियों को कानूनी सहायता करने हेतु सम्पर्क स्थापित करने में पथ प्रदर्शन करना और लोगों के मन में इसके प्रति विचार पैदा करने में बहुत समय लगेगा ।
सरकार का उत्तर समिति का यह निष्कर्ष निकालना सही है कि कानूनी सहायता योजना के वांछित परिणाम लोगों के मध्य प्रचार के अभाव के कारण ( जिनके लाभ के लिए यह योजना बनाई गई है ) अभी आने शुरू नहीं हुए हैं ।
मुख्य मन्त्री द्वारा हिमाचल प्रदेश विधान सभा के सदस्यों की ओर से संसद के सदस्यों , स्थानीय निकायों के सभापतियों जैसे नगरपालिकाएं , अधिसूचित क्षेत्र समितियाँ , जिला परिषदें तथा पंचायत समितियों को संदेश भेजने और आकाशवाणी में पुनरावृत वार्ताओं के बावजूद भी कोई प्रोत्साहित ( संतोषजनक ) उत्तर प्राप्त नहीं हुआ है ।
माननीय समिति का " गिरिराज " तथा अन्य प्रकाशनों के प्रयोग का प्रस्ताव सरकार के पास सक्रियता पूर्वक विचाराधीन है ।
आकाशवाणी के प्राधिकारियों को देय एवं समुचित प्रचार करने के लिए कहा गया है , जैसा कि समिति ने सुझाव दिया है ।
प्रायः बोर्ड की कार्यकारी समिति पात्र व्यक्तियों को कानूनी सहायता प्रदान करने के विषय में पथ प्रदर्शन करने हेतु न्यायालय से बाहर बोर्ड के प्रदर्शन के मामले पर विचार कर रही है ।
इस विषय में उठाये जाने वाले समुचित पग प्रगति की स्थिति में है ।
समिति की टिप्पणी समिति योजना का प्रचार करने के लिए दिए गए विभिन्न सुझावों के कार्यन्वयन से अवगत होना चाहेगी ।
राज्य विधि सहायता बोर्ड ने सभी उपायुक्तों को विधि सहायता सूचना देने के लिए अनुदेश जारी किये हैं ।
राज्य के सभी स्थानों पर बोर्ड हैं ।
सम्बन्धित प्रशासन सचिवों को कानूनी सहायता की सूचना मुद्रित करके विधि सहायता कार्यक्रम के प्रचार को मुद्रित माध्यम से कार्यान्वित करने के अनुदेश जारी किये गए हैं , जैसे कि : -- ( i ) लोक सम्पर्क विभाग और पंचायती राज विभाग के प्रकाशनों को , जिनमें " गिरिराज " भी सम्मिलित है ।
( ii ) शिक्षा बोर्ड द्वारा पाठ्य पुस्तकों के पृष्ठ आवरणों को ।
( iii ) राजस्व विभाग द्वारा प्रदत्त किसान लेखा पुस्तकों के पृष्ठ आवरणों को ।
( iv ) खाद्‍ एवं आपूर्ति विभाग द्वारा प्रदत्त राशन कार्डों के पृष्ठ आवरणों को ।
लोक सम्पर्क विभाग से सिनेमा स्लाइडों तथा आकाशवाणी पर अत्याधिक प्रसारण द्वारा इस कार्यक्रम के प्रचार का अनुरोध किया गया है ।
समिति की टिप्पणी समिति के विचार में अत्याधिक सही मामलों को आकर्षित करने का एक मात्र तरीका पर्याप्त प्रचार है , अतः उन्होंने इस विषय में कुछ सुझाव दिए हैं ।
समिति को यह जानकर हर्ष हुआ कि विभाग ने न केवल सुझावों को कार्यान्वित किया बल्कि मुद्रित माध्यम द्वारा जन साधारण तक पहुँचाने के विषय में अतिरिक्त ढंग भी प्रस्तुत किए हैं ।
सचिव ( विधि ) की प्रक्रिया समिति के आगे के सुझाव के विषय में उन व्यक्तियों के सामायिक प्रसारण के बारे में थी जो ह्रदय से इसके पक्ष में थे और जिन्होंनें अपने मामलों में कानूनी सहायता द्वारा विजय प्राप्त की ।
उन्होंने इस बात पर जोर दिया कि जनसाधारण तक पहुँचने के लिए अत्यधिक ढंग अपनाए जाने चाहिए और इसके लिए आर्थिक प्रयत्न करने चाहिए जिस के लिए उनके विचार में प्रर्याप्त एवं समुचित प्रचार में सफलता विद्यमान हैं ।
सिफारिश संख्या- 43 यदि यह मान लिया जाए कि न तो विद्युताणु और न ही मुद्रित माध्यम वैधिक ज्ञान का मुख्य साधन बन सकता है तो अन्य जो फलदायक साधन सिद्ध हो सकता है वह शिविर आयोजित करके जन साधारण से सम्पर्क स्थापित करना है ।
वर्तमान में उत्तर प्रदेश के जाउनासार वावर क्षेत्र में एक शिविर आयोजित करके एक प्रभावशाली एवं स्वदेशी आदेश प्रस्तुत किया गया है ।
सरकार का उत्तर वैधिक सहायता योजना के अन्तर्गत लोगों को अपने नागरिक व अन्य अधिकारों के प्रति शिक्षित एवं सजग करने का विचार है इस लक्ष्य की पूर्ती हेतु जनसाधारण से सम्पर्क स्थापित करना अनिवार्य हो गया है ।
वर्तमान में जिलों एवं उप-मण्डल स्तर पर वैधिक समितियों द्वारा शक्ति उपलब्ध करवाने पर कमजोर वर्गों के प्रतिनिधि तथा सामाजिक कार्यकर्ता अत्याधिक कार्य कर सकते हैं ।
इन समितियों के सभापतियों से जन साधारण से सामायिक सम्पर्क स्थापित करने हेतु अनुरोध किया गया ताकि इस योजना के अन्तर्गत कमजोर वर्गो को अत्याधिक लाभ पहुँचाया जा सके ।
समिति की टिप्पणी जन समूह के साथ व्यक्तिगत सम्पर्क स्थापित करने तथा वैधिक सहायता आवेदनों के निपटारे हेतु आगे की गई कार्यवाही से अवगत कराया जाए ।
सरकार का उत्तर इस विषय में सभी उपायुक्तों को प्रत्येक माह जिला विधि अधिकारियों के साथ आवश्यक मद के रूप में बैठक करके वैधिक सहायक के मामलों को देखने और प्रत्येक माह निरन्तर प्रगति से अवगत कराते रहने के अनुदेश दिए गए हैं ।
समिति की टिप्पणी समिति उत्तर प्रदेश के जउनासार बावार में आयोजित अत्याधिक सफल शिवर की ओर ध्यान आकर्षित करते हुए आवश्यकता ग्रस्त लोगों को इस सामाजिक न्याय के वृहद बाजू द्वारा लाभान्वित करने हेतु शिवरों के आयोजन की पुनरूक्ति करती है जो कि अन्य किसी प्रचार माध्यम से अधिक फलदायक सिद्ध हुआ है ।
सिफारिश संख्या- 44 विभिन्न समितियों के समक्ष सहायता ग्रहण करने हेतु पड़े आवेदन पत्र लम्बित दर्शाए गए हैं ।
जो विशेषतः उप-मण्डल स्तर पर लम्बित है ।
कदाचित वांछित लक्ष्यों में पराजय कानून के सीमाबद्ध होने के दोष के कारण नहीं ।
समिति बोर्ड से समितियों द्वारा तुरन्त कार्य निष्पादन हेतु अनुरोध करती हैं ।
सिफारिश संख्या- 45 अधिवक्ताओं की नियुक्ति के विषय में जैसा कि उपरोक्त पंक्तियों में विद्यमान है कि निस्संदेह नियमों में अधिवक्ताओं को तालिका बद्ध करने का प्रावधान है ।
परन्तु समिति के विचार में नियम-पुस्तक में प्रतिबन्धित शुल्कों की मात्रा उत्तम अधिवक्ताओं को आकर्षित करने के लिए अति न्यून है ।
समिति का इस विषय में सुझाव है कि इन दरों में उचित परिशोधन करके वृद्धि की जानी चाहिए इसी संदर्भ में समिति यह भी सुझाव देगी कि स्वीकृत तालिका से अधिवक्ता का चयन वैधिक सहायता समिति द्वारा करने के स्थान पर हितधिकारी की इच्छा पर छोड़ देना चाहिए ।
सरकार का उत्तर वैधिक सहायता अधिवक्ताओं को देय शुल्क दरों में युक्तिकरण का प्रश्न राज्य सरकार के पास सक्रियता से विचाराधिन है ।
जहां तक वैधिक सहायता तालिका का सम्बन्ध है इस विषय में विधिका-वर्ग में से उत्तम स्तर के अधिवक्ताओं को पूर्वोक्त तालिका में लाने का प्रत्येक प्रयास किया जा रहा है ।
अभी तक अनेक जिला मुख्यालयों जैसे लाहौल स्पिति , किन्नौर और चम्बा तथा अनेक उप-मण्डल मुख्यालयों विशेषतः अनुसूचित क्षेत्रों में अधिवक्ताओं के न्यून मात्रा में होने के कारण भारी कठिनाई का अनुभव हो रहा है ।
जिला / उप-मण्डलों के अन्य मुख्यालयों से परामर्श करना सम्भवतः अति मंहगा कार्य है ।
यद्यपि इस कठिनाई को सुलझाने हेतु सम्भावित अन्वेषण किए जा रहे हैं ।
समिति की टिप्पणी वैधिक सहायता अधिवक्ताओं को देय शुल्क दरों के युक्तिकरण के विषय में लिए गए अन्तिम निर्णय से समिति को अवगत कराया जाए ।
विधिज्ञ-वर्ग से अभिवक्ता के चयन की क्रिया को भी अभिनिश्चित किया जाए ।
सरकार का उत्तर उम्मीदवारों की इच्छानुसार अधिवक्ताओं के आयोजन तथा अधिवक्ताओं को देय शुल्क दरों में युक्तिकरण के प्रावधान का विषय , वैधिक सहायता नियमों में संशोधन हेतु राज्य सरकार के पास विचाराधीन है ।
समिति की टिप्पणी समिति को सुनिश्चित करवाया गया कि वैधिक सहायता योजना के अन्तर्गत अधिवक्ता के देय शुल्क की मात्रा में उपयुक्त वृद्धि कर दी गई है ।
हिताधिकारी की इच्छानुसार स्वीकृत तालिका से अधिवक्ता की नियुक्ती के विषय में सचिव ( विधि ) ने इस व्यवस्था के अन्तर्गत कार्य करते हुए सुनिश्चित कराया कि जहां भी वादार्थी चाहेगा उसकी इच्छा को प्रतिष्ठा दी जाएगी ।
अधिवक्ताओं को तालिका वद्ध करने के विषय में भी उसने सुधारात्मक स्थिति से सुनिश्चित करवाया ।
समिति न लक्ष्य की पूर्ति पर विचार किया और उद्देश्य प्राप्ति के लिए प्रशंसा व्यक्त की ।
सिफारिश संख्या- 46 समिति भविष्य में वादकरण के स्थान पर समाधान की ओर ध्यान देना अधिक अच्छा समझेगी ।
समिति के विचार में वैधिक सहायता समिति का पहला कार्य झगड़े वाले पक्षों / दलों से सहयोग प्राप्त करके सभी मामलों की समाधान सूची को तैयार करवाना चाहिए ।
इस संदर्भ में समिति के मध्य ही या अन्य व्यक्तयों के सहयोग से समाधान कोष्ठों की स्थापना की जानी चाहिए ।
सरकार का उत्तर समिति को नियम 42 की वैधिक कार्यवाहियों में यह प्रावधान करना होगा कि वैधिक सहायता प्राप्त करने वाले इच्छुक व्यक्ति समाधान या व्यवस्था से समिति को अवगत कराने के प्रयास में सहयोग दें और इस उद्देश्य की पूर्ति हेतु वैधिक सहायता समितियों को जन प्रतिनिधियों द्वारा सहयोग दिया जाना चाहिए ।
फिर भी माननीय समिति का यह सुझाव कि समाधान कोष्ठों का उचित प्रयोग किया जाना प्रशंसनीय है ।
समितियों से अनुरोध किया जाता है कि वह माननीय अनुमान समिति के सुझाव को कार्यन्वित करने के लिए आवश्यक पग उठाय ।
सिफारिश- 47 अर्ध सरकारी व पूर्णतः गैर सरकारी वैधिक सहायता एजैन्सियों वाह्‍ क्षेत्रों में जहाँ सरकारी अजैन्सियों द्वारा वैधिक सेवाओं का पूर्ण और उचित रूप से कार्य न किया जा रहा हो वहाँ अनुपूरक के रूप में कार्य कर सकती है ।
विधिज्ञ संघ द्वारा स्थापित वधिक सहायता एजैन्सियों और अन्य सामाजिक एजैन्सियां या स्वैच्छिक संगठन सकारात्मक अभिनय करने में प्रोत्साहन दे सकते हैं ।
इसी तरह वैधिक पाठशालाएँ और वैधिक निधानशालाएँ निधन एवं आवश्यकता ग्रस्त व्यक्तियों को वैधिक सेवा प्रदान करने के विशेष अतिरिक्त साधन सिद्ध हो सकते हैं ।
समिति आशा व्यक्त करती है कि संस्थाओं को सरकार तथा बोर्ड के पथ प्रदर्शन और सक्रिय नैतिक सहायता से शीघ्र प्रारम्भ किया जाना चाहिए ।
समिति की टिप्पणी अर्ध सरकारी या पूर्णतः गैर सरकारी वैधिक सहायता एजैन्सियों जैसे विधिज्ञ संघ द्वारा संचालित वैधिक निदान शालाएं विधि महाविद्यालय तथा अन्य स्वैच्छिक संगठनों की स्थापना को प्रोत्साहित करने में कोई भी उल्लेखनीय कार्य नहीं किया गया है ।
अपने मौखिक साक्ष्य में सचिव विधि ने सैद्धान्तिक रूप में सिफारिश को स्वीकार किया और वर्तमान में विभागीय कार्यों के विरूद्ध उचित कार्यवाही करने का आश्वासन दिलाया ।
सिफारिश संख्या- 48 निष्कर्ष में समिति समाज के निर्धन एवं कमजोर वर्गों की उत्पीड़न एवं शोषण से रक्षा हेतु वधिक संस्थाओं के ढांचे एवं कार्यों में परिवर्तन करने और इसकी ओर पर्याप्त ध्यान देने तथा इस का पूर्ण अन्वेषण करने के लिए नियम 10 ( इ ) की ओर ध्यान दिलाते हुए साकारात्मक पग उठाने का सुझाव देगी ।
सरकार का उत्तर बोर्ड की कार्यकारी समिति ने निदान शाला के स्वैच्छिक वैधिक सहायता केन्द्रों को मान्यता प्रदान करने के लिए निबन्धन एवं प्रतिबन्धन पर विचार करते हुए और मार्गदर्शक सिद्धान्तों जिनका इन वैधिक सहायता निदानशालाओं द्वारा निर्धनों को मुफ्त सहायता देने हेतु अनुपालन किया जाना है , पर विचार करते हुए सर्व-सम्मति से 3 मार्च , 1981 को हुई बैठक में निर्णय लिया कि मान्यता केवल ऐसे वैधिक केन्द्रों को प्रदान की जाएगी : -- ( ए ) जो कि अराजनैतिक हों , और ( बी ) जो बोर्ड को समय-समय पर प्रदान की गई वैधिक सहायता के विस्तृत विवरण से अवगत कराने के लिए वचनबद्ध हों ।
ये दोनों शर्तें जितनी जरूरी हैं उतनी ही यथार्थ हैं ।
यह आशा की जाती है कि समय की गति के साथ वैधिक सहायता कार्यक्रम जितनी शीघ्रता से संवेग ग्रहण करता है , गैर सरकारी वधिक सहायता निदान शालाएँ उतनी ही तत्परता से नियम 36 के अन्तर्गत मान्यता प्राप्त करने हेतु राज्य सरकार के समक्ष आएँगी ।
समिति की टिप्पणी समिति अपनी सिफारिशों को दोहराती है और आशा व्यक्त करती है कि इन्हें राज्य वैधिक सहायता बोर्ड के समक्ष रख दिया जाएगा और बोर्ड निसंन्देह समिति द्वारा उठाए गए मामलों पर सक्रिय अनुदेश जारी करेगा ।
सिफारिश संख्या- 50 ( II ) विधि नियम पुस्तक : समिति द्वारा उठाये गए कुछ प्रश्नों के संदर्भ में विभाग पंजाब विधि नियम पुस्तक में से उदाहरणों को प्रस्तुत करता है जो हिमाचल प्रदेश की प्रचलित व्यवहार एवं प्रक्रिया में प्राधिकृत है ।
यह खेदपूर्ण विषय है कि एक वर्ष व्यतीत होने पर भी राज्य अपनी संहिता , अपने नाम एवं अपने नियमों और आदेशों से रहित है ।
उक्त परामर्श को छोड़कर वर्तमान व्यवस्था को जारी रखा जाना चाहिए ।
उदाहरणतः विधि जीवियों को दिये जाने वाले शुल्क की मात्रा वर्तमान समान पद के संगोत्रों को दिये जाने वाले शुल्क की छाया मात्र भी नहीं है ।
समिति तदानुसार विभाग को परामर्श देती है कि राज्य की अपनी विधि नियम पुस्तक के प्रारूप व प्रकाशन में अधिक समय न लगाये बल्कि इसे सावधानी पूर्वक शीघ्रता से पूर्ण करें ।
यह पंजाब विधि नियम पुस्तक का उद्हरण प्रति रूप नहीं होना चाहिए ।
बल्कि इसके विपरीत इसमें हमारे की विशेष परिस्थतियों व मांगों का विद्यमान होना चाहिए ।
सरकार का उत्तर राज्य सरकार पहले ही इस बात से अवगत है कि हिमाचल प्रदेश में विधि विभाग की व्यवहारिक नियम पुस्तक परिवर्तित अवस्थाओं एवं परिस्थतियों में पंजाब विधि विभाग की नियम पुस्तक का समरूप नहीं हो सकती ।
और राज्य की आवश्यकताओं की पूर्ति हेतु नवीन उपबन्धों के सम्पादन की आवश्यकता है ।
दण्ड प्रक्रिया संहिता और दिवानी प्रक्रिया संहिता के उपबन्धों में पर्याप्त परिवर्तन करके हिमाचल प्रदेश राज्य के लिए विधि विभाग की नियम पुस्तिका के सम्पादन के आवश्यक प्रयत्न किये जा रहे हैं ।
प्रस्तावित योजना व उपबन्धों को अन्तिम रूप देने के लिए अन्य राज्य सरकारों को नियम पुस्तकों से भी परामर्श ग्रहण किया जा रहा है ।
अभी तक वित्तीय उलझनें सम्मुख हैं ।
प्रस्तावित नियम पुस्तक की वित्त विभाग तथा मन्त्री परिषद् से स्वीकृति ग्रहण की जानी है ।
इस प्रक्रिया में सम्भवतः कुछ अधिक समय लगेगा ।
यद्यपि विधि विभाग की नियम पुस्तक सरकार द्वारा समय-समय पर दिये गए अनुदेशों का संकलन है ।
इन अनुदेशों में समय-समय पर आवश्यता पड़ने पर संशोधन किया जाता है ।
समिति की टिप्पणी नियम पुस्तक के निर्माण में आ रही उलझनों के सम्बन्ध में अध्य्यतन स्थिति से अभिनिश्चित कराया जाए ।
सरकार का उत्तर विधि विभाग द्वारा नियम पुस्तक का प्रारूप तैयार किया गया है और इसी विभाग के पास सूक्ष्मता पूर्वक निरीक्षणधीन है ।
यो यच्छ्द्ध : स एव स : अपनी महानता पर विश्वास : श्रद्धा जिसकी जो श्रद्धा हो , वही वह बन जाता है ।
श्रद्धा के अनुरूप ही मनुष्य का व्यक्तित्व बनता है ।
उसका चिन्तन , कार्यकलाप उसके अन्तस् की श्रद्धा के अनुरूप ही बनते हैं ।
श्रद्धा का अर्थ विश्व की विराट शक्ति में ही अटूट विश्वास रखना नहीं है बल्कि अपने विराट स्वरूप में भी विश्वास रखना है ।
यह श्रद्धा ही मनुष्य जीवन को कर्म की प्रेरणा देती है और कर्मक्षेत्र के संघर्षों में उसे स्थितप्रज्ञ रखती है ।
जीवन की सम्पन्नता और सार्थकता मनुष्य की श्रद्धा पर ही निर्भर है ।
जिन मनुष्यों ने श्रद्धा को जीवन का प्रकाश माना , वे जीवन-संघर्ष में सदैव अजेय बने रहे ।
अपनी दिव्यता में विश्वास और दिव्यता की आदि-शक्ति में अड़िग श्रद्धा के कारण ही , मनस्वी व्यक्‍त अपने अन्तस् से साहस और शक्ति की प्रेरणा पाते रहते हैं ।
जो कुछ हम पाते हैं , वह सब अपने जीवन-स्रोत से पाते हैं ।
शरीर एक खेत के समान है , जिसमें हम कर्म के बीज बोते हैं , और यह शरीर भी काल-रूपी विराट खेत का एक बीज है , अंकुर है ।
खेत ही बीज को उगाता है , उसे विकास देता है और उसे नष्ट भी वही करता है ।
यदि हम अन्तर की इस शक्ति को ह्रदयंगम नहीं करेंगे और अपने जीवन-स्रोत को बाह्रा शक्तियों में खोजेंगे तो जीवन कस्तूरी वाले मृग की भांति व्यर्थ भटकेगा ।
यदि हमने जीवन में श्रद्धा के दीप को संजो रखा है तो यह दीप एक दिन सूरज भी बन सकता है जिसके आगे अंधेरा और आंधियां कुछ नहीं कर पाएंगी ।
श्रद्धा एक क्षीण-सी चिनगारी हमें तुरन्त संताप-मुक्त कर देती है ।
जीवन की समस्त व्याधियों की अमृतोपम औषध यह श्रद्धा बाहर से लाने की वस्तु नहीं है ।
श्रद्धा हमारे अन्दर है ।
अन्दर से ही वह उगती और पनपती है तथा जीवन का कल्पवृक्ष बनती है ।
रवीन्द्र के शब्दों में -- " बीन को लेकर क्या करेगा ?
तेरी तूंबी में तो मात्र एक तार है , उसे ही एक मन से बजाता रह ।
" श्रद्धा को तर्क से न पाया जा सकता है न जीवन में उसे स्थान दिया जा सकता है ।
तर्क से किसी बात का निर्णय करने पर , सदा , दोनों पक्षों की ओर , कोई न कोई कारण शेष रह ही जाता है ।
पर किसी वस्तु में श्रद्धा करने से न केवल वह वस्तु जीवित और शक्तिवान दीखने लगती है , अपितु सारा जीवन एक नयी शक्ति और उमंग से भर जाता है ।
आन्तरिक शक्ति-स्रोत के दर्शन होते है ।
वह प्रेरणा संसार-भर के दर्शनों के अध्ययन से नहीं आती , जो अपने को किसी एक देवता के प्रति समर्पित कर देने से आती है ।
बुद्धिजीवी जब श्रद्धा पर हंसते है तो यह भूल जाते हैं कि श्रद्धा तभी उद्भूत होती है जब उसके प्रमाण स्वयमेव उपस्थित होते हैं ।
श्रद्धा के उद्भत के साथ मन में जिस अदम्य साहस का उदय होता है , वही श्रद्धा की दिव्यता का सबसे बड़ा प्रमाण है ।
इस प्रमाण को तर्क द्वारा प्राप्त नहीं किया जा सकता , इसके लिए श्रद्धा का प्रत्यक्ष अनुभव अनिवार्य है ।
श्रद्धा से ही श्रद्धा को पाया जा सकता है ।
जब तक हम श्रद्धा के विषय में केवल तर्क-वितर्क ही करते रहते हैं , तब तक हम सन्देहशील रहते हैं ।
किन्तु जब हम तर्क बन्द कर श्रद्धा आरम्भ करतें हैं , तो सीधे सर्वशक्तिमान की शरण में आ जाते हैं , और उसका साक्षात् करते है ।
श्रद्धापूर्ण सम्पर्ण के बाद हमें अपने अन्दर एक नवीन स्फूर्ति का अनुभव होता है , नवीन दृष्टि प्राप्त होती है और यह प्रतीति सजीव हो उठती है कि हम किसी महती शक्ति के सम्मुख खड़े हैं ।
दिव्य जीवन की आस्था लाख अवरोधों में भी अपनी राह बना लेती है ।
अविश्वासग्रस्त क्षणों में हमारी अन्तर्दृष्टि जागृत होकर मन के तर्क को निरस्त्र कर देती है और हमारी आत्मा में पुन : आस्था के स्थिर नक्षत्र चमकने लगते हैं ।
श्रद्धा मनुष्य को अतुल सामर्थ्य प्रदान करती है ।
जीवन में कितनी ही बार हमें प्रताड़ित होना पड़ता है ।
संशय-सन्देह के थपेड़ों से मन अस्थिर हो जाता है ।
ऐसे विपरीत समय में श्रद्धा ही है जो स्थिर रहकर हमें स्थितप्रज्ञ रखती है ।
जीवन के सभी उपकरण , जिनमें , प्रगति , शुभकर्म , सज्जनता की गणना है , श्रद्धा के अवलम्ब पर ही जीवित हैं ।
तर्क से श्रद्धा का अस्तित्व सिद्ध करना कठिन भले ही हो पर अनुभूति के बल पर हम उसे स्वयं देख सकते हैं ।
जिस क्षण दु : ख एवं दुर्भाग्य के अनिवार्य विधान हमारे आत्मबल की परीक्षा लेते हैं , उसी क्षण से हमारे अन्तःकरण में प्रसुप्त कस्तूरी सूरभित होने लगती है और दृढ़ विश्वास का पोषण पाकर अनन्त प्राणमय हो जाती है , एवं अपनी सुरभि से संसार को सौरभमय बना देती है ।
श्रद्धा का यह भी संकेत है कि हम भगवान के न्याय पर पूर्ण आस्था रखें , दुःखों का आघात पडते ही ईश्वर के दरबार में न्याय-अन्याय की दुहाई देना शुरू न करें ।
न्याय-अन्याय का हिसाब तुम्हारे हाथ में ही कहां ?
जो सुख हमें मिलता है , वह किसी न्याय के हिसाब से तराजू से तोल कर मिलता है ?
क्या कई बार ऐसा नहीं होता कि सुख हमें आशा से अधिक मिल गया हो ?
ऐसा सुख मिलने पर तो हम कभी दुहाई नहीं देते कि हमें अपने हक से अधिक मिल गया ।
ऐसे अवसरों पर तो हम अकस्मात् रूप से प्राप्त सम्पत्ति पर भी पूरा अधिकार कर लेते हैं ।
न्याय-अन्याय का हिसाब नहीं करते ।
सच तो यह है कि सब कुछ हिसाब से नहीं मिलता और सब न्याय्य भी नहीं होता ।
ईश्वर के न्याय-अन्याय को कौन समझ सकता है ?
यहां भला-बूरा , ग्रहण-त्याग , सब मिला-जुला है और इन्हीं द्वन्द्वों में होकर हमारी प्राण-क्रिया चल रही है ।
प्रभु के प्रति श्रद्धा रखने से ही हमें मानवमात्र के प्रति श्रद्धा करने की प्रेरणा मिलती है ; और तभी जीवन का गूढ़ अर्थ हमारी समझ में आता है ।
मानव-जीवन के प्रति श्रद्धा न हो तो हमें मानव-कल्याण में जीवन अर्पित करने का प्रोत्साहन न मिले ।
श्रद्धा हमें अर्पण की वह प्रेरणा देती है जो जीवन को सार्थक बनाने में सहायक होती हैं ।
इसके अतिरिक्त श्रद्धा ही हमें समर्पण का बल देती है ।
लौकिक जीवन में भी हम श्रद्धा के आधार पर ही ह्रदय में विश्वास , आशा और उत्साह को जीवित रखते हैं ।
जो अल्प-बुद्धि का संबंध केवल आंखों से ओझल शक्तियों पर विश्वास से लगाते हैं , वे खुद नहीं जानते कि क्या कह रहे हैं ।
ह्रदय में आत्मभाव जागृत होने के लिए आत्मज्ञान या आत्मसाक्षात्कार होना उतना आवश्यक नहीं , जितना ह्रदय में सबके लिए प्रेमभाव जागृत होना ।
आत्मज्ञान के लिए जिज्ञासु लोग अन्तर्मुखी होते हैं ।
उपनिषदों ने कहा है -- " अन्तःशरीरे ज्योतिर्मयो हि शुभ्रो " : देह के अन्दर एक ज्योतिर्मय शुभ्र आत्मा का निवास है ।
उसका स्वरूप देखने के लिए योगी-जन एकाग्र मन से आत्मचिन्तन करते हैं ।
बाह्रा संसार से अपनी दृष्टि हटाकर वे अन्तरात्मा के दर्शनार्थ ध्यानस्थ होते हैं ।
मन की यह एकाग्रता मनुष्य की विवेक-शक्ति को प्रखर बनाती है , किन्तु कच्चे जिज्ञासुओं पर इसका अहितकर प्रभाव भी पड़ सकता है ।
वे आत्मरत एवं आत्मकेन्द्रित हो जाते हैं ।
आत्मरत व्यक्ित की दृष्टि अपने तक ही सीमित रहती है ।
अपनी संकीर्णताओं में ही वह अपनी विवेक-बुद्धि को इतना जकड़कर बांध लेता है कि वह ज्योतिपुंज विश्वसूर्य से प्रकाश लेने को भी मुक्त नहीं रहती ।
परिणाम यह होता है कि वह अपने ही ह्रदय के गूढ़ अन्धकार में कैद हो जाता है ।
ऐसे आत्मरत व्यक्‍तयों के लिए ही उपनिषदों ने कहा है -- " अन्धन्तम : प्रविशन्ति येSविद्यामुपासते , ततो भूय इह ते ये विद्यायां रता : " अर्थात् " जो अविद्या के उपासक हैं , भौतिक पदार्थों में अनुरक्त हैं , वे अन्धकारमय लोक में रहते हैं , किन्तु जो केवल विद्या में -- आत्मविद्या में -- लीन रहते हैं , वे उससे भी प्रगाढ़ अन्धकार में रहते हैं ।
" अन्धकारमय इसलिए कि वे बाहर के सम्पर्क से टूट जाते हैं ।
यह सम्पर्क जीवन के स्वाभाविक विकास के लिए ही आवश्यक है जितना वनस्पति के पुष्पित होने के लिये सूर्य का प्रकाश और प्राणदा पवन का स्पर्श ।
आत्मकेन्द्रित व्यक्‍त जीवन के संघर्षों का सन्तुलित बुद्धि से सामना करने योग्य भी नहीं रहता ।
उसकी प्रवृतियां उस शतुर्मुर्ग की भांति कायरतापूर्ण हो जाता हैं जो हवा के हलके-से झोंके पर अपनी गर्दन बालू के अन्दर छिपा लेता है ।
ऐसा आत्मरत व्यक्‍त सभी सामाजिक सम्बन्धों से विच्छिन्न हो जाता है ।
न कोई उसका मित्र रहता है न सहयोगी ।
उसके जीवन में भयंकर सूनापन छा जाता है ।
इसलिये अपने विराट स्वरूप में ही श्रद्धा रखना उचित है ।
जगत की दिव्य शक्तियों पर श्रद्धा रखना भी उतना ही आवश्यक है ।
जो जैसी श्रद्धा रखता है वैसा बन जाता है ।
जो मनुष्य देवता श्रद्धा रखता है वह देवतास्वरूप बन जाएगा ।
जगत् की दिव्य शक्तियों पर श्रद्धा रखने वाला स्वयं उन शक्तियों का स्वामी बन जाता है ।
श्रद्धायुक्त मनुष्य सब कुछ भगवान के अर्पण कर देता है ।
भगवान महादानी भी है और महाभिक्षु भी ।
वह भिक्षु भिक्षापात्र लेकर प्रसन्नवदन प्रतिदिन तुम्हारे द्वार पर आता है और लौट जाता है ।
संसार को तुम इतना देते हो ।
आज से भिक्षुक को भी अपने अन्दर की निधि से एक मुष्टि भिक्षा देने का मंगल मुहूर्त कर दो ।
जो सब कुछ देता है वही सब कुछ लेने द्वार पर आता है ।
जीवन के यज्ञावशेष की आहुति देना हमारे जीवन का लक्ष्य है ।
भगवान की झोली में द्रव्य आदि देने का कुछ अर्थ नहीं , उसमें तुम अपने को ही दे सकते हो ; अपनी आत्मा का समर्पण कर सकते हो ।
वह महाभिक्षु है ।
हम से हमें ही चाहता है ।
उन द्रव्यों के दान से वह संतुष्ट नहीं होता जिन पर हमारा अधिकार नहीं है ।
अपने को हम उसी के हाथ दे , सकते हैं जो हमें प्रिय हो ।
हमारी आत्मा जिसके सौन्दर्य को स्पर्श कर सके उसी के हाथ अपना सब निछावर कर देते हैं ।
विश्वात्मा के अनुपम सौन्दर्य का स्पर्श हमें अनुप्राणित करता है ।
हम उस से एकात्मता अनुभव करते हैं और यह एकात्मता हमें हमारे विशद स्वरूप की अनुभूति कराती है ।
इस अनुभूति के बिना मनुष्य-जीवन का विकास नहीं हो सकता ।
और स्वयं विकसित हुए बिना कोई किसी के विकास में उपयोगी नहीं बन सकता ।
जो मनुष्य विश्व-सौन्दर्य के साथ एकाकार नहीं हुआ उसके जीवन का अर्थ नहीं जाना ।
उसके लिए जीवन निरुपयोगी , भार-सदृश बना रहता है ।
प्रकृति अपने सौन्दर्य का अमित कोष उन्मुक्त रूप से लुटाती रहती है , हम ही अपने द्वार बन्द रखते हैं ।
प्रकृति के इस अनुरागभरे आह्वान को हम समझ सकें तो हमें प्रत्येक वृक्ष , शाखा , फूल और पत्ते-पत्ते से अपने नाम की पुकार सुनाई देगी ।
हमें लगेगा जैसा ये सब बातें करने को आतुर हैं ।
प्रकृति के इस अनुरागभरे सौन्दर्य की गहराई में कई गूढ़ अर्थ छिपे हैं ।
उनमें से एक यह भी है कि यह समस्त सुषमा नपे-तुले नियमों से बंधी है ।
प्रकृति के ये नियम मानो हमें संकेत देते हैं कि किस प्रकार हम भी अपने जीवन को नियमों के सूत्र में पिरोकर सुन्दर बना सकते हैं ।
इस सौन्दर्य में आनन्द का अमित स्रोत भरा है ।
इस आनन्द के भागीदार बनकर हम जीवन को नया अर्थ दे सकते हैं ।
प्रतिदिन प्रात : यदि हम सुनहरी किरणों के साथ उदय होते सूर्य का , पूर्वदिशा के मेघ-खण्डों को अनुराग-रक्त से रंगती हुई उषा की अरुणिमा का , और ओस-कणों से स्नान करती कलिकाओं का सौन्दर्य देखें तो हमारी आंखों में भी उषा का स्वर्णिम प्रकाश भर जाएगा ।
हम यदि वृक्ष की छोटी-छोटी शाखाओं के अग्रभाग पर फूटते नन्हे-नन्हे पत्तों का प्यार से स्पर्श करें तो हमारे ह्रदय में भी आनन्द का अमित स्रोत उमड़ पड़ेगा ।
विश्व के मौन जगत् से एकात्म होना तभी सम्भव है यदि हम मौन सौन्दर्य में मौन होकर रमण करें ।
यह मौन केवल वाणी का नहीं , चित्त का भी होना चाहिए ।
चित्त में निर्दोष शान्ति न होगी तो हम एकान्त में भी अशान्त रहेंगे ।
एकान्त पाने के लिए घर छोड़कर किसी पर्वत की चोटी पर या नगर से दूर नदी के किनारे नहीं जाना होगा ।
हां , उन स्थानों पर भी हम एकान्त पा सकते हैं , पर वहां जाना सदा संभव नहीं , और यदि बिलकुल सम्भव नहीं , तो यही लाभ हम अपने घर की छत पर या शहर के बाग में प्राप्त कर सकते हैं ।
मेरे मित्र ने समुद्रतटों और सुन्दर उद्यानों के चित्रों का अलबम बना रखा है जिसे वह एकान्त क्षणों में पलटा करते हैं ।
एकान्त अपने कमरे में भी मिल सकता है ।
मेरी एक परिचित महिला अपने अंधेरे कमरे में केवल मोमबत्तियों के प्रकाश में बैठकर एकान्त का रस ले लेती है ।
उसका कहना है कि निबिड़ अन्धकारमय कमरे में मोमबत्ती का प्रकाश विचित्र स्फूर्ति पैदा करता है ।
ऐसा रोमांचकारी प्रसंग संसार में अन्य नहीं है ।
संगीत से भी हम एकान्त को सुखद बना सकते है ।
एकान्त के लिए निर्जन वनों या अंधेरे गिरि-गह्वरों में जाने की आवश्यकता नहीं ।
कुछ लोग एकान्त की खोज में समुद्रतट , पहाड़ों या वन और निर्जन स्थानों में रहने लगते हैं ।
पर यह मूर्खता का परिचायक है वस्तुत : शान्तिपूर्ण विचारों और एकाग्र-साधना से चित्त को जो शांति प्राप्त होती है , वह किसी निर्जन वास में नहीं मिल सकती ।
हम जब चाहें मन के एकान्त गृह में प्रवेश कर सकते हैं ।
इससे शान्ति मिलती है और आत्मिक विकास होता है ।
केवल मानसिक दृष्टिकोण बदलने से भी एकान्त मिल जाता है ।
जीवन के प्रत्येक कार्य-क्षेत्र में हम एकान्त पा सकते हैं ।
इसके लिए अपना मानसिक दृष्टिकोण बदलने की ही आवश्यकता होगी ।
इस एकान्त में मनुष्य को जीवन के नए अर्थों का अनुभव होता है और इस एकान्त-सेवन के बाद पूर्ण विकसित मनुष्य जीवन के प्रत्येक क्षेत्र में बहुजन-हिताय कार्य करने में सफलता पाता है ।
उसके सौन्दर्य से आत्मा में नयी स्फूर्ति आती है ।
उसके सौन्दर्य की सराहना करो ।
विश्व-सौन्दर्य के प्रति अनुराग विश्वात्मा की आराधना का ही दूसरा रूप है ।
हम इस सौन्दर्य के प्रति जितना अनुरक्त होते हैं , उतना ही हम उस महान शक्ति के निकट आते हैं जिसके हम एक अंग है और उसके निकट आकर ही हम उसकी इच्छा से उनका प्रिय कार्य करते हैं ।
यदि हमारे जीवन से अपने स्रष्टा के कार्य का विस्तार न हो तो हमारे जीवन का कुछ भी अर्थ नहीं होगा ।
प्रभु-प्रार्थना द्वारा हम उस दिव्य-शक्ति का आह्वान करते हैं जो हमें समर्थ ही नहीं बनाती बल्कि अपनी सर्वश्रेष्ठ सम्पदा को जगत् के अर्थ समर्पित कर देने के योग्य बनाती है ।
प्रभु हमारे माध्यम से ही अपनी सृष्टि का विस्तार करता है ।
हम उसकी योजना को कार्यान्वित करने के साधन-मात्र हैं ।
महर्षि दयानन्द ने जीवन के अन्तिम क्षण में यही कहते हुए प्राण विसर्जित किये थे -- ` तेरी इच्छा पूर्ण हो , प्रभु ।
' प्रार्थना का अर्थ याचना नहीं है ।
अपने अधिकार से अधिक मांगना , ही चाहे वह प्रभु से मांगना हो , ही अनीतिपूर्ण कार्य है ।
प्रार्थना का अभिप्राय अपनी श्रद्धा को बल देना और विश्व की दिव्य-शक्तियों के लिए अपने ह्रदय का द्वार खोलना है ।
प्रार्थना के ढंग और माध्यम भिन्न हो सकते हैं , किन्तु फल सब का एक ही है ।
प्रार्थना करने की विधियां भी सहस्रों हैं , भिन्न-भिन्न हैं ।
मेरे एक मित्र मोटर चलाते समय प्रार्थना करते हैं ।
उनका विश्वास है कि उस समय उन्हें सद्जीवन की प्रेरणा मिलती है ।
विमान-चालक उस समम प्रार्थना करता है जब उसका वायुयान पृथ्वी और आकाश के बीच झूलता है ।
एक और आदमी को मैं जानता हूं जो अपने विचारों को टाइप करके ईश्वर से प्रार्थना करता है ।
उसका कहना है कि इससे उसे बड़ी शांति मिलती है ।
हम यदि प्रार्थना के बाद अपने को पूर्ण समर्पित अनुभव करते हों तो प्रार्थना सफल समझनी चाहिए ।
प्रार्थना की निश्चित और परम्परागत विधियों में आस्था रखना महत्वपूर्ण नहीं है ।
किसी भी विधि से प्रार्थना पूर्ण हो सकती है ।
यह भी जरूरी नहीं कि हमारी प्रार्थनाएं शब्दों के माध्यम से ही व्यक्त हों ।
प्रसिद्ध उपन्यास लेखिका पर्ल बक का कहना है कि उन्होंने कभी शब्दों द्वारा प्रार्थना नहीं की , पर सदा उन्हें अपनी प्रार्थनाओं का उत्तर मिला ।
जब हम सौन्दर्य , अच्छाई या सद्गुणों की प्रशंसा करते हैं , तो भी इस प्रकार उस विराट शक्ति के सम्मुख झुककर अपने को दृढ़ बनाते हैं ।
जीवन सार्थक बनाने के लिए हमारी प्रभु से यह प्रार्थना होनी चाहिए : ` हे प्रभु ' मुझे अपनी शांति का साधन बनने दो ।
जहां घृणा है वहां मैं प्रेम के बीज बोऊं , जहां भ्रम-विभ्रम का अन्धकार है जहां श्रद्धा का प्रकाश लाऊं , जहां दु : ख है वहां मेरे द्वारा सुख पहुंचे , और जहां निराशा है वहां मैं आशा को सन्देश-दूत बनूं ।
मैं दूसरों से सान्त्वना की भिक्षा न मांगूं , बल्कि सब को सान्त्वना प्रदान करने का माध्यम बनूं ।
यह आशा न करूँ कि दूसरे मुझे समझें , मैं ही उन्हें समझूं ; यह आशा न करूं कि मुझसे दूसरे प्रेम करें , मैं ही स्वयं सबसे प्रेम करूं , क्योंकि जब हम दूसरों को देते हैं तभी पाते हैं ।
जब क्षमा करते हैं तो क्षमा पाते हैं और जब हम मृत्यु की शरण जाते हैं तो एक नवजीवन प्राप्त करते हैं ।
' प्रभु से अपने लिए कुछ न मांगकर केवल जगत् के कल्याण के लिए सद्बुद्धि और कार्य-शक्ति मांगना ही सर्वश्रेष्ठ प्रार्थना है ।
तभी प्रभु हमारे जीवन को मानव-कल्याण के लिए समर्थ बनाकर सार्थक बनाता है ।
यह सामर्थ्य हमें तभी प्राप्त होगा जब अपने पर विश्वास करेंगे ।
जब हम अपनी प्रार्थना केवल कष्ट-निवारण की याचना या स्वार्थ-सिद्धि के लिए करते हैं तो इस प्रार्थना का प्रार्थना नहीं कह सकते ।
प्रार्थना का अर्थ मांगना नहीं बल्कि अपनी आत्मा को विश्वात्मा में मिलाना या अपने भीतर के प्रकाश को बाहर फैलाना है ।
इस विस्तार में ही सुख है ।
प्रार्थना के साथ रोना शोभा नहीं देता ।
जब हम प्रार्थना के लिए देवालय में जायें तो हमें केवल देवता से मधुर मिलन की उत्कण्ठा लेकर ही जाना चाहिये ।
प्रभु हमारे शब्दों में बंधी प्रार्थना नहीं सुनते ।
वह केवल ह्रदय की भाषा को जानते हैं ।
हम तो प्रभु से यही कह सकते हैं -- " हे प्रभु !
हम तुमसे क्या मांगें ?
मन में उठने से पहले ही तुम हमारे मनोरथों को जानते हो ।
हमारे मनोरथ तुम्हीं हो ।
हम तुमसे तुमको ही मांगते है ।
तुम हमें अपना ही अंश प्रदान करो तो हमें सब कुछ मिल जायेगा ।
" प्रभु से न्याय की दुहाई देकर मांगना उसका अपमान करना है ।
जहां श्रद्धा होगी वहां याचना नहीं होगी ।
अपनी श्रद्धा के अनुरूप हम स्वयं बन जाएंगे ।
